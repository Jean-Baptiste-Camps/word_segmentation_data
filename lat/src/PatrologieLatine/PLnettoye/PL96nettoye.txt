
PATROLOGIAE TOMUS XCuI.

SS. HILDEFONSUS / LEODEGARIUS / IULIANUS / PLURIMI AUCTORES SAECULI uIII.

TOMUS UNICUS.


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS XCuI.


SS. HILDEFONSUS,



LEODEGARIUS,



IULIANUS

ET

PLURIMI AUCTORES SAECULI uIII.



EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


uolume title page
SANCTORUM

HILDEFONSI,



LEODEGARII,



IULIANI,



TOLETANI,



AUGUSTODUNENSIS ET ITERUM TOLETANI EPISCOPORUM



OPERA OMNIA

AD PRAESTANTISSIMAS FRANCISCI DE LORENZANA, HISPANIARUM PRIMATIS, D. MABILLONII, ETC., EDITIONES RECOGNITA ET EMENDATA. INTERMISCENTUR

LEONIS II.



BENEDICTI II,



IOANNIS u,



ADRIANI I,

SUMMORUM PONTIFICUM, NECNON

CYRICII,



IDALII BARCINONENSIS,



FELICIS TOLETANI,



SANCTI LULLI MOGUNTINI,



ELIPANDI TOLETANI,



FELICIS URGELL.,



HETERII UXAMENSIS,



S. BEATI PRESBYTERI,



RACHIONIS ARGENTINENSIS,



ANGELRAMNI ITEM ARGENTINENSIS,



WICBODI,



SCRIPTA QUAE SUPERSUNT UNIuERSA.

SEQUUNTUR SAECULI uIII AUCTORES ANNI INCERTI, NEMPE

ISIDORUS PACENSIS,



ABEDOC ET ETHELuOLFUS,



ABBATES HIBERNI,



PETRUS ARCHIDIACONUS,



CATULFUS;

QUIBUS SUCCEDUNT

ANONYMI ET MONUMENTA ECCLESIASTICA SELECTA

EIUSDEM SAECULI. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 8 FRANCIS GALLICIS.

EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1851


ELENCHUS AUCTORUM QUI IN HOC TOMO XCuI CONTINENTUR.

CYRICIUS, Barcinonensis episcopus. 	Col. 9
S. HILDEFONSUS, Toletanus episcopus. 	53
S. LEODEGARIUS, Augustodunensis episcopus. 	373
LEO papa II. 	387
BENEDICTUS II, Romanus pontifex. 	423
IOANNES papa u. 	425
S. IULIANUS, Toletanus episcopus, nec non IDALIUS et FELIX, Barcinonensis et Toletanus episcopi. 	453
S. LULLUS, Moguntinus episcopus. 	819
ELIPANDUS, FELIX, HETERIUS, Toletanus, Urgellensis, Uxamensis episcopi, et S. BEATUS presbyter. 	859
RACHIO, Argentinensis episcopus. 	1029
ANGELRAMNUS, Metensis episcopus. 	1033
WICBODUS. 	1101
ADRIANUS papa I. 	1203



SAECULI uIII AUCTORES INCERTI
ISIDORUS Pacensis. 	1251
ABEDOC et ETHELuOLFUS, abbates Hiberni. 	1281
MARCUS, Idrontinus episcopus. 	1345
PETRUS archidiaconus. 	1347
CATULFUS. 	1363
CONSTANS sacerdos. 	1367
GARNERIUS abbas. 	1369
ANONYMI SAECULI uIII. 	1373
SAECULI uIII MONUMENTA ECCLESIASTICA. 	1481
PIPPINI, CAROLOMANNI ET ALIORUM INTER ILLUSTRIORES FRANCOS ET GERMANOS SAECULI uIII MONUMENTA SELECTA. 	1501





Main uolume text





ANNO DOMINI DCLXII.
CYRICIUS BARCINONENSIS EPISCOPUS.





NOTITIA HISTORICA IN CYRICIUM.


 Cyricius siue Quiricius , episcopus Barcinonensis in Hispania circa annum Christi 662. Cuius epistolas duas ad Hildefonsum Toletanum cum Hildefonsi responsionibus edidit ex Corbeiensi Codice Lucas Dacherius tom. I Spicilegii, pag. 308, 311,  quas habes Editionis noue tomo III, pag. 314, emendatiores ex Codice Hardensiano. Priore epistola Cyricius Hildefonso gratias agit pro opere ipsius de uirginitate sancte Marie contra Iouinianum et Heluidium.





CYRICII EPISTOLAE.



EPISTOLA CYRICII AD TAIONEM EPISCOPUM.





EPISTOLAE DUAE CYRICII AD SANCTUM HILDEFONSUM, TOLETANUM EPISCOPUM






ANNO DOMINI DCLXIX.
SANCTUS HILDEFONSUS TOLETANUS EPISCOPUS.





NOTITIA HISTORICA IN S. HILDEFONSUM.


 1. Sanctus Hildefonsus, Toletanus antistes, sub regibus Cindasuintho et Reccesuintho maxime floruit, cuius postremi »nono anno  ascitus in pontificatum, nouem annis et duobus fere mensibus clarus habitus, uite meritis et  retentatione regiminis, expleto octauo decimo eiusdem principis anno, X Kalendarum Februariarum, uiam uniuerse carnis fuit ingressus.« Ordinatus igitur anno 659, ad superos abiit anno 669, die Ianuarii 23, ad quem diem refertur eius memoria in Romano Martyrologio; quam et reperiri apud uetustissimum Adonis Martyrologii exemplar Ioannes Mabillonius prodit  .  Plane ea que de rebus sancte ac laudabiliter ab eo gestis dicuntur, conseruantque libri recentiores, omnia e duobus celeberrimi sui temporis uiri encomiis deriuata sunt; quorum auctores fuere, prioris quidem Iulianus is quem diximus post Quiricum Hildefonsi successorem Toletanus antistes, ei quem descripsit ceuus; posterioris Cixilla  , et ipse aliquando, hoc est sub Maurorum tyrannide, eiusdem Ecclesie prefectus, qui e ceuis audiuit. Nonnichil etiam sancti Eugenii III quedam carmina prestant. Luitprandum, Iulianumque, et si quos alios pseudonymos adorat ceca nouiorum superstitio, pariter cum his haberi debere auctores sumus, qui nec unius  quidem seculi etatem habent, neque ipsi auctoritatem olim notis prestare possunt; sed ab ipsis, cum in ordine suo sese continent, mutuo accipere contenti esse debent.

2. Natum Toleti ex nobilissimis parentibus Stephano et Lucia Hildefonsum fama fert, sub rege nimirum Witterico, anno huius seculi  septimo. Lucia soror germana dicitur fuisse Eugenii III, Toletani presulis, qui puerum Hildefonsum, primis a se litteris  ac pietatis amore, cum adhuc ipse in Ecclesia Toletana, priusquam Cesarauguste induisset monachum, ecclesiastico munere distineretur, imbutum, ad sanctum Isidorum Hispalim disciplinis omnibus instruendum remisit. Hinc ille euadens qui iam inde apparere cepit, uir omnibus doctrine et sanctitatis numeris absolutus, Toletum rediit; et sub Helladio antistite monachale institutum in sanctorum Cosme et Damiani monasterio, quod et Agaliense audiit, eiusdem urbis amplexus fuit. Helladius Leuite ordinem  ei contulit sub uite sue finem, qui Sisenandi principio, hoc est, circa annum 631 contigit: quod Hildefonsus ipse de Helladio loquens  sibi testimonium prestitit. Abbas deinde electus sui monasterii, non alterius  quod a Iuliano aperte dicitur, e monachorum prefectura, Eugenio eius auunculo, diem suum obeunte, ad Toletane Ecclesie regimen inuitus, principalique  uiolentie cedens transfertur. Abbas adhuc interfuit monasterii Complutensis a sancto Fructuoso erecti dotationi, seculi huius anno sexto super quadragesimum ; inde Toletano concilio uIII, anno quinquagesimo tertio, necnon et IX, circa annum 657, ut e subscriptionibus constat.

3. In pontificio Toletano, cui post biennium initiatus creditur, ueluti »facula ardens,« ut Cixila loquitur, »omnem Hispaniam« castimonie scilicet, prudentie, Christianeque uniuerse doctrine, heroicarumque  omnium uirtutum radiis »perlustrauit.« Ut dignus habitus sit, stupendis duobus sibi a Deo collatis beneficiis signatam et consecratam sui memoriam posteris transmittere. Sacrum enim celebranti coram Reccesuintho munus, Leocadia uirgo et martyr apparuit, locumque sepulture, hactenus frustra quesitum, ostendens, gratias uiro sanctissimo pro defensa Deipare matris uirginitate, quod paulo ante libris editis prestiterat, eius nomine habuit. Cuius martyris sanctissime, ciuis sue, ueli segmentum  cultello raptim a rege ministrato ab Hildefonso precisum, seruari apud Ouetum in arca sancta reliquiarum constans fama est  . Nec diu post in ecclesiam die festo Exspectationis partus beate Marie uirginis ad peragendum matutinum officium ueniens, eamdem Filii Dei matrem in episcopali cathedra sedentem oculis mortalibus conspicere, sibique benigne alloquentem audire; ac de thesauro celesti acceptam uestem, qua ipse in hoc solemni festo solus uteretur,  sibi porrigentem, adorare promeruit, quod cum aliis  per eum a Spiritu sancto peractis miraculis retulisse sibi Urbanum et Euantium Cixila testatur; quorum prior ab Isidoro Pacensi dictus Toletane Ecclesie ueteranus melodicus, hoc est cantor ; Euantius autem eiusdem Ecclesie archidiaconus, »doctrina, et sapientia, sanctitateque et in omni secundum Scripturas spe, fide et caritate, ad confortandam Ecclesiam Dei« Hispanam, iam sub captiuitate gementem; uterque clarus. Hos auctores Cixila habuit, quorum testimonio fidem rei astrueret, quantumuis de ea siluerint Iulianus  et Isidorus Pacensis .

4. Egregie autem confirmat famam rei ubique uigentem duodecimi seculi scriptor Hermannus monachus, quem historicum uossius ignorauit, de Miraculis sancte Marie Laudunensis  , in epistola ad Bartholomeum eiusdem Ecclesie episcopum. »Cum dudum  in Hispaniam ad uidendum gloriosum regem Hildefonsum  »  Felicie matertere uestre filium, profectus, felicissimum ab eo promissum suscepissemus, quod si secundo ad eum uidendum reuerteremini, daret uobis corpus beati uincentii Leuite et martyris; necnon et casulam pretiosissimam quam beata Dei genitrix sancto Hildefonso Toletane ciuitatis archiepiscopo dederat ob remunerationem trium libellorum quos de uirginitate sua composuerat, etc.« Sed de hac re  commentaria nostrorum hominum queso adeas, lector; ne nos amplius ea que ad bibliothece argumentum ex Hildefonsi rebus gestis pertinet differamus.

5. »Scripsit  quamplurimos libros luculentiore sermone potissimos, quos idem in tot partibus censuit diuidendos,« id est:

6. Librum prosopopeie imbecillitatis proprie, qui deperditus fuit.

7. De uirginitate sancte Marie contra tres infideles  libellum. Hic liber primum, quod sciam, editus est ab eque pio ac docto uiro Michele Alphonso Carranza ualentino, instituti Carmelitarum; qui quidem, collatis inter se duobus mss. Codicibus, altero Gregorii Mirandensis ualentini Fidei rerum iudicis, altero Hieronymianorum Gandiensium, prodire eum fecit ualentie anno 1556, in-8o, ita inscriptum: Sanctissimi Patris nostri Hildefonsi Toletane Ecclesie archiepiscopi libellus de illibata ac perpetua uirginitate sancte ac gloriose genitricis Dei Marie , aduersus tres infideles  ordine synonymorum conscriptus. Adiunxit et uitam, quam et emisit Hieronymus Weleus Louanii anno 1549, cum eodem hoc libro. Anno 1557 a Basilio Melanio, congregationis Casinensis monacho, Basilee, in-8o, etiam publici iuris iterum factum hunc eumdem libellum scio.

 8. Post aliquod tempus Franciscus Feuardentius  Minorita cum aliis Hildefonso, non ita recte, adiudicatis, Parisiis apud Niuellium, 1577, et Bigneus, nono uolumine Bibliothece ueterum Patrum, 1589, recuderunt. Inscriptio tamen in his uariat. Nam que de illibata est apud Carranzam et perpetua uirginitate, etc., in Feuardentii et Constantini Caietani libris mss. de Laudibus erat beate uirginis Marie. In quodam eiusdem Caietani Codice annotauit is qui olim exscripserat, »se Gomesanum abbatem Ildensem  in finibus Pampilonie esse, qui libenter conscripserit libellum a sancto Hildefonso Toletane sedis episcopo dudum luculentissime editum, in quo continetur de laude uirginitatis sancte Marie perpetue uirginis  .« Sed infra de hac nota iterum.

9. Tres hi infideles quinam fuerint, compellatio ipsa eos arguentis extra dubium ponit. Iouinianus nempe Heluidiusque, noti admodum superioris eui heresiarche et a maximo doctore Hieronymo peculiaribus libris confutati, ac tertio loco Iudeus quidam,  secte sue tantum appellatus nomine, hic sistuntur, et ex aduerso maxima ui atque impetu sermonis doctrineque impugnantur  . Primus olim negauerat Mariam Deiparam in partu uirginem permansisse  . Secundus post partum semper uirginem fuisse. Tertius uero integritatem in puerpera omni tempore sacrilegus respuebat. Iouinianum igitur primo capite , Heluidium altero, Iudeum tertio, et his que tertium sequuntur refutat. Hic enim postremus hostis profligandus fuit maioribus copiis argumentorum, in quo etiam Iouinianus et Heluidius seorsum prius impetiti de nouo prosternerentur.

10. uere enim in hoc uersari debuit Mariane integritatis tota defensio, ut uerum Dei Filium ex ea natum disputatio stabiliret; hoc enim uno dato, quis deinde sanus inficiaretur potuisse Deum in claustra se penetrare incorrupte matris, atque inde formatum sibi corpus eque inuiolato pudore uirginis in dias luminis oras educere? Hoc ergo inculcandum prolixius  fuit Iudeo infideli, quod secte eius maxime repugnabat, et per Iudei corpus ceterorum cece mentis Antidicomarianitarum, quomodo Epiphanius in Panario appellat, iugula petendum. Hi enim posteriores Christum in ore Christianismumque habentes, fere ab omnibus Marie propugnatoribus, Ambrosio presertim epistolarum, lib. X, epist. 79 et 81, Hieronymoque Aduersus Heluidium, tanquam assecle Hebraicorum dogmatum traducuntur. Ita  nempe de his tribus ueri hostibus hoc libro debellatis recte sensit Alphonsus uazquez Mirandensis, defecati iudicii ac plurime doctrine, Mercenariorum sodalis, abbas cum uiueret sancte Anastasie in regno Sicilie, conscripto uernaculo libello de sancto Hildefonso eiusque scriptis agens, cap. 4 libri Iu. Idem Gabrieli uasquio Iesuite uenit in mentem in commentario ad tertiam sancti Thome partem, disp. 121, cap. 11, nisi quod Cherintum aut Carpocratem, qui ambo satum ex Iosepho et Maria Iesum dominum nostrum Iudaica persuasione olim docuerant, ut ex Epiphanio I, Aduersus hereses libro, et aliis constat, in persona Iudei, quem hic appellat Hildefonsus, configi asseuerauit. uerum hec eius sententia plane impugnatur ex huiusmet operis cap. 3 et 4, in quorum utriusque principio de diua uirgine ad Iudeum dicitur, ex stirpe siue gente ipsius eam esse: quod non bene accommodes ei qui uere non est Iudeus origine, sed secta aut heresi duntaxat. Ego magis puto non priuatum aliquem, sed totam sectam Iudeorum,  conflicto sibi ex iis uno, quem argueret, tot capitibus ab Hildefonso refutari. Nec aliter rectum sensum habere capitis septimi uerba hec possunt: »Nam de passione, contumeliis, cruce, clauis, morte, et sepultura, quid tibi iam loquar? cum te fecisse illa non dubites.« Et mox: »Quando de homicidio innocentis reus teneris, et hanc mortem eius a te quidem crudeliter illatam, ab illo autem sponte susceptam, etc.« Quod uidit etiam Gomesanus  ille transcriptor libri huius de uirginitate, quo usus est Caietanus, iam a me uocatus ad testimonium, sepeque uocandus.

11. Hi ergo sunt tres illi infideles, quibuscum in hoc libro congredi uoluit Hildefonsus. Siue quod ex deuotione in beatissimam Dei genitricem nouos sibi hostes ex ueteribus etiam profligatis suscitare uoluerit, quo stylum pietatis, ueluti declamatores solent, exerceret. Quo quidem uocasse eum genius uidetur proprius, ut in laudandis paulo infra epistolis eius  clarebit; atque item e testimonio Quirici Barcinonensis tunc adducendo, et ex Gomesani presbyteri uerbis infra producendis; demumque ex testimonio fragmenti de translatione reliquiarum e Toleto in Asturias, quod inferius quoque a nobis sistetur, siue quia impudens horum heresis nouos aliquos sortita esset, siue in Hispania siue extra Hispaniam hoc tempore sectatores  . Plane hanc posteriorem partem ii qui ficulneis adherescunt chronicis, mordicus tenebunt.  Frequenter enim horum Luitprandus  et Iulianus  inculcare amant Hildefonsum cum Theudio et Helladio Gothis hereticis Narbona uenientibus congressum scriptis fuisse. Quibus dedit fundamentum Rodericus Toletanus, lib. XI de Rebus Hispanie, cap. ult. his uerbis: »Huius tempore cum Heluidius et Pelagius a Gallis uenientes plerasque partes Hispanie infecissent, uirginitatem beate uirginis infamantes, beatus Hildefonsus illis occurrens, sacrarum Scripturarum testimoniis, et lingua melliflua, et gratia in labiis suis diffusa, eorum dogmata confutauit, et ab Hispania confusos abegit.« Quod sequitur Historia generalis Alfonso X regi communiter attributa. Neque id tenentibus cum Roderico enixe aduersabor; de quo tamen opportunior alius hanc rem expediendi locus paulo postea occurret.

12. Iam ut confirmemus aliis testimoniis hoc opusculum sancti Hildefonsi esse, Ambrosius Morales alicubi  testatur se uidisse manu exaratum Codicem, in quo exscriptus erat hic liber de uirginitate Deipare uirginis, manu ipsa Atilani Sentice, siue Zamore episcopi, uiri sanctissimi, de quo prefixa ibi admonuit eum notula  . Porro is liber, quo usus fuit Caietanus, perantiquo eo, manuque exarato, non sine exscriptoris nomine consignatus uenit ad posteros. Exstat enim ad calcem adnotatio, ut iam indicauimus, prolixior ea quam ut hic integra referatur  ; sed que id continet Gomesanum abbatem Ildensem  rogatu Gothiscalci episcopi illac  ex Aquitania in Galleciam inuisendi sancti Iacobi corporis gratia transeuntis conscripsisse hunc libellum; eumdem uero episcopum transtulisse eum ex Hispania in Aquitaniam era 989  tempore hiemis, diebus ceptis Ianuarii mensis, quibus ipsis diebus obiit Gallicianensis rex Ranimirus. Hec fere Gomesani notula. Hic est Ranimirus, seu Ramirus, II Legionis rex, qui obiit Ianuario mense anni 950. Quare ad hunc numerum  reformanda est era, seu annus notule, ne clarissimis refragetur documentis a Morali adductis .

13. Membranaceum alium Codicem litteris Gothicis ante DXL annos exaratum seruari ad sancte Trinitatis Toletanum cenobium Hieronymus Higuera testatur in notis ad Luitprandum : nempe a Salomone archipresbytero, ut credimus Toletano, era 1105, siue anno 1067, quod idem alibi monet  in iisdem notis  . Meminit eiusdem libri Isidorus Pacensis in Chronico  his uerbis: »Quod prenitente presidente tunc sanctissimo Hildefonso, melliflue os aureum in libris diuersis eloquentie, atque de uirginitate nostre domine  Marie semper uirginis, nitido politoque eloquio ordine synonymo [sic lego, pro synonyme]  perflorentem, etc.« Corrupta et improprio loco posita sunt, ut ex Roderico Toletano, lib. II, cap. ult., et lib. III, cap. 12, inter se collatis his que ex Isidoro, ut in more habet, utrobique scripsit, liquet.

14 Auctor Historie translationis reliquiarum e Toleto in Asturias que Sebastiani Salmanticensis  historie inserta legitur apud Sandoualium Editorem, in mentione harum que in arca sancta condite sunt apud Ouetum reliquiarum: inter alias »pallium« laudat, »quod dedit ipsa Regina celi Hildefonso Toletana sedis archiepiscopo pro laudibus in honore sancte ipsius uirginitatis celebratis, ubi ipse sanctus episcopus gloriosus contulit aduersus heresiarchas Heliudium atque Louinianum, etc.« ubi Heluidium atque Iouinianum legi debere manifestissimum est. Ms. exstabat in ecclesie Eborensis bibliotheca, teste Resendio  in epist. ad Queuedum ; item in cenobio de la Meiorada ordinis sancti Hieronymi prope Ulmetum. Alium Codicem fuisse ad sanctum Franciscum Pincie urbis Morales alicubi refert . Antiquissimo alio usus fuit Constantinus  Caietanus.

15. Culpabunt forsan aliqui synonymorum coaceruationem in hoc libro, cum ex rhetorum regulis dedeceat eamdem rem pluribus idem significantibus uerbis exprimere. At in hoc secutus fuit Hildefonsus Isidorum magistrum. Et licet quandoque in magna animi commotione non satiari loquentem prius quam omni quo potis est modo et uerborum differentia que concepit intus foras producat. Talia patiebatur Hildefonsus, cum exorbitauit a frequenti loquendi usu, amoris erga beatam Dei matrem ignibus extra se ueluti positus. Qualibus agitati affectibus chori aliquot in Euripidis tragediis leguntur. Pergamus ad reliqua opera cum Iuliano.

16. Opusculum de proprietate personarum Patris,  et Filii, et Spiritus sancti. De sancta Trinitate uocat Eisensgreinius  .

17. Opusculum adnotationum in sacris, et opusculum adnotationum in sacramentis. Que duo opera diserte Iulianum distinxisse confirmat ms. Casinensis Codex, quem uidit Caietanus, uite huius, et sic edidit Mabillonius; agnouitque utrumque uincentius Bellouacensis . At Parisina Editio, et Matritensis, sancti Isidori operum, que hanc et exhibent cum Isidori et Hildefonsi catalogis, unum duntaxat Annotationum in sacris librum; Francofordiensis  pro eo alterum tantum Annotationum in Sacramentis, cui Henschenius calculum addit, agnouere  .

 18. Librum De Cognitione baptismi unum. Hunc ms. exstare in bibliotheca Carmelitarum excalceatorum Claromontensium in Aruernis, cum libris quibusdam Ferrandi diaconi, ex Ludouico Iacobo a sancto Carolo refert Labbeus in bibliotheca ms., p. 207. De Gubernatione baptismi Francofordiensis Editio habet. Alii omnes De Cognitione habent  .

19. De progressu spiritualis deserti alium  .

20. Opusculum annotationum actionis diurne. Forte diurni temporis exercitia spiritualiter impensi. Francofordiensis habet actionis diuine, quomodo edidit Henschenius. Mabillonius hunc librum omisit  . »Quod totum  partis prime uoluit uolumine connectendum. Deinde  partis secunde.«

21. Liber epistolarum est, in quo diuersis scribens, enigmaticis formulis egit, personasque interdum induxit, in quo etiam a quibusdam luculentiora Scriptorum responsa promeruit. Exstat quidem ad calcem Pseudo-Iuliani systematis  uariorum carminum collectio ab eo facta, in quo ait  quasdam epistolas et carmina ex libro Gothico membranaceo sancte Iuste Toletane se collegisse, atque Fuldam  misisse. Desunt quidem ee in hac Editione, nec ultra carmina et eorum explanationem ab eodem Pseudo-Iuliano factam, quidquam aliud. Sperabam promissorem hunc forte aliquid Hildefonsinum e penu illa sua sancte Iuste commentitie bibliothece locupletissima depromere uoluisse; maxime postquam in expositione epitaphii sancti Isidori eumdem Iulianum referentem se ad quasdam Isidori ad Hildefonsum, huiusque ad illum, aliquot epistolas legissem. Sed cum in Editione operum Luitprandi a D. Laurentio Ramirezio procurata , easdem, ut credo, epistolas quarum spes nobis facta fuerat, sub epistolarum presulum a Iuliano collectarum titulo uidissem, excidisse me curiositatis uoto comperi.

22. Deleuit ergo inuidia etatis clarissima futura sanctissimi doctoris monumenta, e quibus historia  eius temporis apprime illustraretur. Attamen exstant ex his due ad Cyricium, siue Quiricum, Barcinonensem episcopum, quarum priore respondet illius gratulatorie ob sibi remissum de uirginitate uirginis Marie opus; altera uero suasorie eiusdem epistole de edendis similibus aliis operibus respondet. Quatuor has Cyriaci, seu potius Quirici, et Hildefonsi, e bibliotheca Corbeiensis in Gallia monasterii, primus, nisi fallor, in lucem protulit Lucas d'Acherius in Spicilegio suo . E prima sane Quirici constare uidetur libro de quo ad se transmisso gratias habet Hildefonso nichil presentis cum presentibus equalibusue hereticis congressus occasionem dedisse. uerba eius hec nonne aperti sensus? »Atque, ut ita dicam, ea que opaca uidebantur pro sui quantitate mysterii luce clarius manifesta, ac nota, pusillis et magnis effecerit ita ut ex hoc hebetescat  Iouinianus, dissipetur Heluidius, simulque et incredulus ac mente perfidus decidat Iudeus  .« Quiricus hic Barcilonensis episcopus Toletano X concilio interfuit anno 656 quo adhuc abbas Hildefonsus erat. Huc refero epistole huius prime hoc initium: »Cum a uobis remeans  ad ouilis crediti loca rediissem, ita laboris magnitudine fessus, etc.« Unde titulum ei epistole inscriptum hunc: Rescriptum Cyricii episcopi Barcilonensis ad Hildefonsum Toletane sedis episcopum pro opere De uirginitate sancte Marie, germanum auctoris non esse, sed exscriptoris, preter insolitam designandi hoc loco argumentum epistole formam, id plane conuincit, hoc nondum fuisse tempore Toletanum antistitem Hildefonsum. Quod mihi confirmat secunde, qua Quirico Hildefonsus respondet, et quarte similiter responsorie epistolarum inscriptio: Sanctissimo ac honorabili domino Quirico episcopo Hildefonsus famulus uester. Non enim se famulum, sed potius fratrem alterius episcopi episcopus  Hildefonsus dignitatis sue memor, quamtumuis humillimus, appellasset. Fateor inueniri hunc seruuli demissum nomen in Quiricii tertie epistole titulo, reciprocamque domini appellationem in hacce, et quarta Hildefonsi. Sed excusabilius est Barcinonensem episcopum se submisisse Hildefonso superioris ordinis metropolitano, quam uice uersa, ac domini compellatio alterius ad alterum in uulgari consuetudine semper fuit.

23. Quarta quidem Hildefonsi epistola truncata ad nos peruenit eo quo minus debuit loco, ubi nempe excusat Quiricio quod necessitate temporum et incumbentium malorum metu scriptioni non incumberet  . Ne autem id pretermittamus, aliam Quirici Barcinonensis episcopi ad Taionem Cesaraugustanum epistolam protulit ex bibliotheca Thuanea Ioannes Mabillonius Analectorum secundo uolumine, qua is Taioni respondet, et gratias habet pro remisso ad se Collectaneo quodam ex Operibus sanctorum  Gregorii et Augustini, de qua in Taionis rebus mentio iterum occurret. Prosequitur Iulianus:

24. Partem sane tertiam missarum esse uoluit, hymnorum atque sermonum; unde in albo isto operum collocamus.

25. Missas aliquot. Solemne erat tunc temporis missas confici pro aliquo festo die Christi Domini, Marie Deipare, aut sanctorum. Meminit quidem duarum Cixila, »ubi statim in officio  clarens, duas missas in laudem ipsorum dominorum  quas in festiuitate ipsorum psallerent, miro modulationis modo perfecit, quas missas infra adnotatas habemus,« ait. Item alterius paulo post meminit misse de sancta Leocadia. »Ipse uero manibus  statim complexans et astringens, talia fertur depromere uota, uociferans cum omni  populo, et clamans: »Deo gratias. uiuit domina mea per uitam Hildefonsi.« Et id ipsum repetens clerus uehementer psallebat ALLELUIA, et canticum quod ipse dominus Hildefonsus nuper fecerat: SPECIOSA FACTA ES, ALLELUIA, ET ODOR TUUS UT BALSAMUM NON MISTUM, et alia que in ipsa missa subter adnotata in laude eius depromserat.« Unde uidemus non uerba esse Leocadie martyris, ea que uulgo  ei tribuuntur: uiuit domina mea per uitam Hildefonsi, sed populi acclamantis eidem martyri e tumulo ueluti resurgenti.

26. Idem paulo post cuiusdam misse de Maria uirgine, siue de eius Annuntiatione meminit. Prestat uerba audire grauissimi historici, ad quem oportet ueluti ad fontem sepius recurrere: »Superueniente uero die sancte et semper uirginis Marie  ante tres dies tribus diebus litanias peregit, et Missam suprascriptam [Forte, subterscriptam, huius enim non prius meminerat] que in eius laude decantaretur perfecit, que est septima.« Hunc autem habueritne in iis, que de beata uirgine, an in omnibus de aliis solemnitatibus ab eo formatis missis numerum, non satis explicuit.

27. Adiungemus tamen nos opportunam notitiam libri ms. Ecclesie Toletane, qui, ut ex eius indice quo utimur apparet, plutei XXX uicesimus nonus est. Breuiarii Muzarabis hic partem continet, et ab ea titulum habet. In pagina autem eius nona moderno charactere hec habentur partim Latino, partim  uulgari Hispanie sermone: »Hic liber continet sequentia:  3-7 Misse de beata uirgine Maria; Officium Annuntiationis, mense Decembri  ; Officium in Assumtione Beate Marie; Officium in Natiuitate Domini; Officium sancti Stephani  . Officium sancti Ioannis euangeliste; Officium Circumcisionis Domini; Officium in Capite anni; Officium in Apparitione Domini, siue Epiphania  .«

Sequitur ad hec Latina hec nota Ioannis Baptiste Perezii, olim bibliothecarii, uiri doctissimi ac diligentissimi, quod ex eius subscriptione manifestum redditur: »Hic liber in magno pretio habendus; nam septem missas de beata Maria credo esse  compositas a D. Hildefonso, primum ex stylo, deinde quia Cixila archiep. Toletanus in uita D. Hildefonsi ait illum edidisse septem missas de beata Maria. uocant autem Mozarabes missas, non totum officium, sed quedam quast  preambula, siue adhortationes ad celebrandum tale officium. PEREZ.«

De quo antiquarum rerum, precipueque sacrarum, curiosos, Diuique Hildefonsi deuotos, admonere hic opere pretium duximus.

28. Quibus nec ignotum est quid scriptum reliquerit Franciscus Portocarrero societatis Iesu in libro uernaculo de sancte Marie uirginis descensu in ecclesiam Toletanam , scilicet uisam fuisse Wormatie a Thoma de Torralba eiusdem societatis in quodam Missali Gothico Iuliani Petri manu descriptam missam quamdam »compositam ab Isidoro Hispalensi, et modulatam cantu per dominum Hildefonsum presulem.« Merces tamen has Fuldo Wormatienses, Torralbeque, et qui cum eo habuit Germanicum  hocce commercium, Hieronymi Romani de la Higuera, nomina, toto hoc opere proscripta uolumus iureque tam seuere cum iisdem agi, quotiescunque occurrit occasio  contendimus.

29. Hymnos. Meminit Cixila, ut uidimus, Cantici, quod Hildefonsus fecerat in Leocadie uirginis laudem;  forte eius qui immissus fuit in Breuiarium Gothicum, uulgo dictum Isidorianum.

30. Sermones. Preseferunt aliquot Hildefonsi nomen qui eius non sunt, ut mox dicemus  . Iulianus iam loquitur: »Ulterioris denique partis liber est quartus, uersibus prosaque concretus, in quo epitaphia et quedam sunt epigrammata eque adnotata. Scripsit autem et alia multa, que uariis rerum ac molestiarum occupationibus impeditus, aliqua cepta, aliqua semiplena reliquit. »Cuius fide affigimus scriptorum, quod continuamus, albo:

31. Epitaphia et epigrammata quedam. Quorum  nonnullis gaudere datum posteris esset, si germanam obtulisset pete magis pii quam tersi et facundi prolem collectio illa uariorum carminum a Iuliano  facta et scholiis explanata, quam Editioni eiusdem Chronici et Aduersariorum, libellique de Eremitoriis Ramirezius subiecit . Continet ea collectio carmina siue epigrammata, et epitaphia decem et septem, ex quibus duodecim Hildefonso tribuuntur. Ea nunc ad obrussam examinabimus, quam Hieronymus Romanus de la Higuera, huius collectionis ut contendimus ceterarumque Iulianarum fabularum, siue auctor, siue propola, in historia sua Toletane urbis et regni opportune suppeditauit. Is cum historiam hanc scriberet, inciderat iam in hec epigrammata, ut fatetur ipse, lib. XII, cap. 5, sibi ostensa a Predicatorum quodam sodali, necnon et ad se ex Germania transmissa   . uerba Higuere uulgaria affiximus. Descripsit quoque ea que ex his germana et uetera sunt, Ambrosius Morales ex Codice quodam Michelis Ruizii de Azagra, cuius sepe meminit  . Hic tamen ea tantum laudat que sanctum Eugenium auctorem preseferunt, Hildefonsi autem nullum, quod uiderim  . Higuera Hildefonsina quedam, sicut et Eugeniana alia, historie inseruit, que nobis dux uie erit ad pertingendum quo ueritatis uocat amor.

32. Primum quod incipit:

Luce sacrauit supplex Euantius edem, etc.
supposititium est, continetque cogitationes omnes quas de sancti Hildefonsi stirpe et cognatione conceperat artifex, indignum ut imputetur sanctissimo uiro, a quo omnis mundane superbie et arrogantie fastus abesse debuit. Parentum enim et auorum, et fratrum, atque sororum, meminit. Auiam Blesillam illustri de sanguine Gothorum natam, patrem suum Stephanum, una et Ophilonem matertere sue Euantie  coniugem, Athanagildi regis filios fuisse ait. Athanagildum quoque, uti diximus, auum, qui Arianus uixit, nulli pietate secundum, uocat; construxisseque ait alterum Eulalie, alterum Iuste martyribus templa. uerbo dicam, Eruigii meminit, qui rex Gothorum inauguratus anno 681 duodecim nempe annis post Hildefonsi obitum, fuit   . Consequitur scholium Pseudo-Iuliani, in quo prius dicta confirmare secundo ac tertio epigrammate, que S. Eugenii germana proles sunt, contendit.

33. Inseruit duo hec sue historie Toletane Hieronymus de la Higuera. Aliter tamen in laudata historia, aliter a Pseudo-Iuliano contrectata loquuntur. Namque, ut alia omittam parui ad rem momenti, sesquidistichon hoc:

 Hanc in honore Dei supplex Euantius edem
   Sacraui, fabricans hanc in honore Dei.
Hic patrios cineres preciso marmore clausi;
quod ita effert Historia Toletana, necnon exemplum quod nos habemus ex schedis D. Ioannis de Fonseca  mutatis in tertiam prime persone uerbis sic protulit Pseudo-Iulianus:

Hanc in honore Dei supplex Euantius edem
   Sacrauit fabricans hanc in honore Dei.
Hic patrios cineres preclaro marmore clausit;
magna hac inter utrumque differentia, quod in priore ac uera forma, Eugenius patrem suum Euantium loqui facit, compellareque Nicolaum parentem in eo uersu:

Nicole genitor, pro te deuotio summa est.
 In posteriore autem et adulterata loqui Eugenius fingitur, laudareque Euantium, uti auum forsan; Nicolaum uero certe ut patrem, quem se ex his uersibus exsculpsisse sensum in subiecto scholio Pseudo-Iulianus ostendit  .

34. Qui autem uera Eugenii corrupit, aut corrupta inuenta commentariis aucta edidit, idem sancto Hildefonso primum hoc falso imputauit carmen, eo quod certissimum nobis est consilio, ut ad Euantiam Hildefonsi materteram et Ophilonem eius coniugem, Athanagildi regis filium, Toletanorum procerum et Hispanie magnatum; ad Euantium uero eiusdem Hildefonsi auunculum Barrosorum, clare apud eamdem Toletum urbem familie, origines referret, ut constat ex Pseudo-Iulianeo subiecto hoc stemmatismo:  [Figure: [stemma] 17Kb] sub comite Ferdinando Gundisalui Castelle comite, qui Guterius ex coniuge sua Roderici Armildez filia procreauit Quirinorum Toleti urbis familiam, qui Rodericus ipse etiam ex Ophilone et Athanagildo ueniebat, ut alibi monet idem Pseudo-Iulianus . Alia est hec Quirinorum [uulgo, Chirinos] familia, cui obtrudere uoluit, regiam Gothorum propaginem ei appingens.

 35. Arbor hec e cerebro auctoris huius collectionis germinauit, ramis suis latissime luxurians, que, quo tempore formabatur ab eodem  Historia Toletana, intra breuem hanc, neque ambitiosam sane  pompam, quam stemmatismus alter hic subiectus presefert, se continebat; atque eam quidem, a primigenia exorbitantem, seu potius ei contrariam:
 [Figure: [stemma] 5Kb]

 36. Primam ergo Hildefonsini stemmatis descriptionem carmine illo primo  , scholiisque ad eum subiectis contentam, pro nothis et mendacibus; carmina autem duo, secundum nempe ac tertium  Eugenio ascripta, pro legitimis et germanis eui illius reliquiis, lector, habeto.

37. Quartum ordine carmen, siue Hildefonsi secundum, de hospitali domo a Stephano et Lucia parentibus edificata, quod incipit:

Lucia cum Stephano genitrix, sed auunculus illam . . . ,
 germanum illius, quem ostentat, esse uidetur; adduciturque ab auctore Historie Toletane tanquam ad se ex Germania cum aliis remissum, non ut partem collectionis Iuliani, quam ut architectaretur nondum ei in mentem uenerat  .

38. Pretermisso quinto, quod uenantius Fortunatus idoneum, in quo Euantie nomine collector abuteretur, suppeditauit, quodque miris modis truncatum in hoc habemus systemate, de quo alio loco arguemus incautum scriptorem  , sextum carmen pro  Helladii Toletani presulis sepulcro, uerum est antiquitatis monumentum; id tamen ab eo, quod fuit scriptionis Toletane historie, cui insertum habemus  , tempore non parum declinasse inter collectoris manus deprehenditur. Utrumque dabimus, ac diuersitatem notabimus.


39. Ex historia Toletana.

Presulis Helladii tumba requiescit in ista
   Corpus, at illius spiritus astra tenet.
Toleti rector fuit hic dum degit in aula,
   Ex monachoque abbas Agaliensis erat.
Hinc Toletanam rapitur uiolenter ad urbem
   Confectus senio, sed pietate uigens.
Corporis exuuias martyr Leocadia cepit.
   Ista domus reges pontificesque capit.
Unde die extremo surget rediuiuus ad auras,
   Ut capiat meritis premia digna suis.
Hildefonsus ego, quem fecerat ille ministrum,
   Persolui sancto carmina pauca seni.


Ex Collectione Iuliani.

Presulis Helladii tumba requiescit in ista
   Corpus, at illius spiritus astra tenet.
Toleti lector fuit hic dum degit in aula,
   Ex monacho lector Agaliensis erat.
Hinc Toletanam rapitur uiolenter ad urbem
   Confectus senio, sed pietate uigens.
Corporis exuuias martyr Leocadia cepit.
   Ista domus reges pontificesque capit.
Unde die extrema surget rediuiuus ad auras,
   Ut capiat meritis premia digna suis.
Iamque octoginta senior transegerat annos
   Gloria pontificum, fax animosa Dei.
Hildefonsus ego, quem fecerat ille ministrum.
   Persolui sancto qualiacunque seni.

 40. Que insurgunt Italico charactere, ea sunt in quibus alterum discrepare ab altero obseruari debet. integrum distichon de Helladii etate nouit unus collector. Quod autem nota, seu potius risu dignum iudicamus, rectoris nomen et munus est in lectoris mutata, quarto nempe carminis illo uersu

Ex monacho lector Agaliensis erat.
Nam in tertio, quin scribere is uoluerit rector, erroremque typorum esse minime dubitamus. At ex monacho lectorem Agaliensem factum Helladium fuisse, credi eumdem collectorem uoluisse, huius affixum scholion palam facit, siquidem hoc lectoris officium apud Benedictinos idem esse cum arcarii aut economi, idque ex Isidoro in libro de Officiis constare ait. Sed impostura est que uere fit lectioni. Rector enim pro abbate apud eumdem Hildefonsum significare consueuit ; lectoris autem pro arcario aut economo, neque Isidorus in libro de  Officiis, neque alius, credo, aliquis mentionem habuit. Equidem insani esset hominis memorare Helladium arce, non autem toti monasterio prepositum fuisse  .

41. Septimum pro Eugenii sepulcro factum germanum uidetur Hildefonsi, quantumuis Morali inuisum, agnouitque purus adhuc labis Toletanus historicus. Nec adeo totum germanum dicimus, sed qua parte ab eodem historico uti tale agnitum olim fuit. Tetrastichon ille uocat, quod octastichon apud collectorem apparuit  : quare secundum et quartum disticha uix in censum aliorum duorum retulerim  .

42. Octauum pro sanctis Leandro et Massone metropolitanis Hispalensi et Emeritensi. Nonum de sancto Fulgentio. Decimum de sancto Isidoro. Undecimum de sancta Florentina. Duodecimum de sancta Leocadia martyre Toletana, pro supposititiis habeo.

43. De carmine decimo tertio, quod incipit:

 Crux hec alma gerit geminorum corpora fratrum,
hoc est de Leandro, Isidoro, et Florentina eadem sepultura conditis, neque Hildefonsi, nec alterius antiqui esse, qua forma apud collectorem apparuit, ab ea que ex Codice Nicolai Fabri propria forma fuit non parum diuersa, diximus iam, cum de Fulgentii rebus ageremus.

44. Decimo quarto tandem factum uidetur ut si que aliis prestita, hunc demum uenientes omnem  fidem, qui ratione utuntur, abrogarent. Eo enim direxit mentem confictor carminis ut sanctum Bouitum episcopum Aruernensem, cui sicut et Hildefonso Deipara Maria cappam miri candoris apparens ei donasse dicitur, ex eadem qua Hildefonsus gente et familia, hoc est Ophilonis et Euantie sancti Hildefonsi matertere, nepotem fuisse. Forsan ut cappe celestis a Deipara uirgine semel Hildefonso concesse donum, si quidem in altero repetendum fuit, de familia tamen, que est lex fideicommissorum, non exiret. Constat quidem ex Boniti Actorum historia ab equali conscripta  , Theodato et Syagrio parentibus editum eum fuisse »e senatu Romano duntaxat nobili prosapia,« ut illius anonymi utar uerbis. Que quantum distent a Gothica stirpe, et Athanagildo rege Gothorum proauo, nullus non uidet. Et nonne ridiculum est ac demens, ut Hildefonsum credamus, Syagrie sororis matruelis nomine hos uersus pangentem, ob prenuntiatam olim Bonito, dum adhuc in  uentre matris esset, a sacerdote quodam sanctitatem, hec inter alia concepisse:

Mira canunt puero seclis uoluentibus eui
   Euentura. Deus sospitet ista mihi.
Femineo leui sexui facile id concederemus, grauissimo ac prudentissimo Hildefonso minime possumus. Neque stetit hic de Bonito fingendi licentia. Ille enim ipse, qui apud Iulianum in scholio isto, cum a uirgine Dei genitrice uestem accepit Aruernorum erat episcopus; Toletanus idem episcopus, non Aruernorum, sed patria duntaxat Aruernus, apud eumdem Iulianum , necnon et Luitprandum in Pseudo-Chronicis suis  publicatur. Hec tamen huius loci propria non sunt, sed eius quo Iulianus legitimitatis causam dicet  .

45. Preter hec attributa Hildefonso a Iuliano encomiaste, duo alia exstant opuscula, quorum is non fuit recordatus forte quod non iusta opera sed ueluti additiones essent, ut reuera sunt scilicet:

 46. Libellus De uiris illustribus, alias De Scriptoribus ecclesiasticis, siue additio ad eiusdem argumenti librum sancti Isidori. Cuius in prefatione ipse se prodit auctor, successorem se alterius Eugenii in sede gloriosa Toletane urbis referens. Sequitur tamen animaduersione isthec ampliatio dignissima: »Quam  non ex hominum numero gloriosam dico, cum hanc etiam gloriosorum illustret presentia principum; sed ex hoc quod coram timentibus Dominum  iniquis atque iustis habetur locus terribilis, omnique ueneratione sublimis.« Id propter exhibitam sibi ea in ecclesia, siue Leocadie martyris, siue Deipare Marie, presentiam dubio procul innuens tantum ait. Unde colligas libellum hunc post alteram ex duabus his apparitionibus, hoc est sub uite finem, exaratum ab eo fuisse. Qui quidem editus est, atque edi semper solet, cum laudato sancti Isidori libello. Mss. eius exempla habuere Rome Cesar cardinalis Baronius et Alphonsus Ciaconius, apud quos uidit Arnoldus Uuion  . Caietanus item habuit ex bibliotheca Casinensi; qui et refert  in uaticana, sine auctoris tamen nomine, reperiri. Andreas quoque Resendius aliud penes se habuit   .

47. Supplementum item seu continuationem Chronici eiusdem sancti Isidori usque ad sua tempora, deinde edidit cum Luce Tudensis Chronico Franciscus Schotus Andree frater, huius opere succenturiatus  in publicandis Hispanie, ut uocant, illustrate auctoribus . Lucas enim Tudensis Ecclesie episcopus Berengarie regine iussu scripturus mundi Chronicon iecit pro fundamento huius operis id quod ab Isidoro scriptum nouerat. Est quidem aliquanto diuersum hocce quod Tudensis pro Isidoriano nobis dedit, ab eo quod uulgo ei tributum circumfertur. Sed aliqua de hoc diximus, cum in Isidoro uersaremur. Differunt quoque hec duo in conclusione; nam Isidorianum uulgare Heraclii quintum annum, ac Sisebuti quartum, hoc est, eram 654, non pretergreditur; Tudensis autem alterum Sisebuti reliqua, et qui post eum regnauit, Suinthile totum imperii ac uite tempus adiecit. De qua differentia quid sentiendum sit non facile dixerim. Plane huic existimato a se Isidori Chronico hucusque pertingenti, quod duobus ipse Lucas diuisit libris, tertium appensurus; incipere hinc ait »Continuationem Chronicorum beati Isidori per beatum Hildefonsum episcopum Toletanum  compositam.« Isthec ab initio Sisenandi usque ad Reccesuinthi mortem extenditur.

48. At si reuera Hildefonsi est aliqua ex parte , certe plura sunt noue et aliene manus antiquis consuta, que Hildefonsi non esse pro comperto habemus, utpote primo Machometi pseudo-prophete in Hispanias aduentum et predicationem, eiusdemque expulsionem sancti Isidori opera. Hoc enim preterquam quod insipidum esse figmentum loco suo demonstrauimus, minime Isidorus ipse tacuisset in Chronico, aut Gothorum historia, quorum illud ad annum 616, hec uero usque ad 626, quos quidem tempus huic anili fabule Machometi in Hispanias expeditioni prescriptum iam precesserat. Nam quod apud eumdem Lucam Tudensem libri primi fine, et intra cancellos, ut significatur, laudati Chronici Isidoriani, ad eram 653, legatur Sisebuti tempore Machometum ab Hispania turpiter fugatum, in Africa nequitiam nefarie legis  stultis populis predicasse, eiusdem commatis est cum Hildefonsinis assumentis eiusdem Tudensis, siue alterius, rumores uulgi, non ueras huius peruersi hominis historias, secuti. Nec aliter hi censebunt de hac additione, qui perpetuo exercitam Ecclesie Toletane super alias primatialem dignitatem, tanquam Palladium Hispanie quoddam, tuentur. Hic enim diserte enuntiatum legimus Hispali sanctum Isidorum primatie dignitate floruisse  .

49. Paria sunt commenta que adiunguntur de  corruptis ab Auicena sancti doctoris De medica Arte libris, translata ob apostasiam Theodiscli ab Hispalensi Toletanam in ecclesiam primatiali sede, et obtento per Cindasuinthum a Romano pontifice priuilegio, ut secundum beneplacitum Hispanorum pontificum primatie ista dignitas uel Hispali, uel Toleti, esset, quam idem rex Toletane adiudicauit; cuius rei tam serie, et que ex beneplacito, uti dicitur, pontificum Hispanorum, simul intelligo congregatorum, expediri debuit, ne minima quidem nota aut uestigium in Cindasuinthi et Reccesuinthi, necnon Wambanis, et successorum, conciliis Toletanis relicta est.

50. Demum Hildefonsus moriens decimo octauo Reccesuinthi regis anno, ut uidimus  nisi Pythagorica usus aliqua metempsychosi, minime potuit additionem hanc Reccesuinthi obitus relatione concludere, quod Tudensis credidit. Hanc enim sequitur hec huius auctoris nota: »Hucusque beatus  scripsit Hildefonsus, etc.« Aliter Rodericus Toletanus, cuius hac re super uerba corruptissima sunt in uulgatis Editionibus : »Et cum beatus Isidorus scripsisset Gothorum originem usque ad annum quintum regis Suinthile, S. Hildefonsus scripsit tempora Gothorum, Alanorum, uandalorum et Sueuorum, a quinto anno Suinthile usque ad octauum decimum Reccesuinthi,  [at Isidorus iunior, qui a principio mundi incipit Chronica usque ad octauum decimum Reccesuinthi] annum fideliter prosecutus, et usque ad destructionem Hispanie per Arabes ipse scripsit.« Que ita corrigenda esse censeo: »Et cum beatus Isidorus scripsisset Gothorum, Alanorum, uandalorum et Sueuorum, originem usque ad annum quintum regis Suinthile, sanctus Hildefonsus scripsit Gothorum tempora a quinto anno Suinthile usque ad octauum decimum Reccesuinthi annum; et Isidorus iunior prosecutus usque ad destructionem Hispanie per Arabes ipse  scripsit.« Que sic lecta recto currere talo, aliter sibi non constare nemo non uidet. Hec nos de hac additione habuimus dicere: quam quidem admittunt preter laudatos episcopos Toletanum ac Tudensem Historie generalis auctorem, Ioannem Aegidium Zamorensem, in fragmentis suis mss., Ioannes Gerundensis in prologo Anacephaleosis Hispanie; qui cum de eius historiographis tractat, addidisse ait Isidoriano operi de Gothorum successibus aliqua Hildefonsum Toletanum et Sulpicium. Qui emendandus est, ut pro Sulpicio Iulianum, siue Isidorum iuniorem scripsisse credendus sit. Alii hoc totum quod sub Hildefonsi nomine sese uenditat, Luce Tudensi attribuunt, quorum e numero est Laurentius de Padilla, in uita sancti Isidori .

51. Ad officium, seu libros ecclesiasticos, Isidoriani, ut uocant, ritus, Breuiarium scilicet ac Missale, nonnulla contulisse Hildefonsum inde colligere possumus, quod in epistola synodali quam ad Hispaniarum episcopos  Francofordiensis concilii sub Carolo magno habiti Patres undique eo collecti pro damnanda heresi Felicis Urgellitani atque Elipandi Toletani antistitum nuncupauere, allegatis ab eodem Elipando pro se in libello fidei sue ad Carolum eumdem magnum directo sanctorum Eugenii, Hildefonsi, atque Iuliani testimoniis, sic reponitur: »Sequitur in eodem libello uestro: Item predecessores nostri Eugenius, Hildefonsus, Iulianus, Toletane sedis antistites, in suis dogmatibus ita dixerunt in missa de Cena Domini:«  Qui per adoptiui hominis passionem, etc.« Sequuntur testimonium unum atque alterum ex hac missa, et ex alia de Ascensione Domini, quibus adiungitur: »Et cetera que ex parentum uestrorum dictis posuistis, ut manifestum sit quales habeatis parentes, et ut notum sit omnibus unde uos traditi sitis in manus infidelium.«

52. Iniuria exprobrant  calamitatem captiuitatis, tanquam penam false doctrine ab antiquis Patribus, qui uere sanctissimi et catholicissimi fuere, tradite; quos data opera tuetur Baronius  ab impressione hac synodalis censure in tales Hispanie doctores, una tantum fide Elipandi eorum doctrina abutentis, tam acriter facta. Id quod censendum pariformiter est de iis que adiungunt Francofordienses Patres: »Et melius est testimonio Dei Patris credere de suo Filio, quam Hildefonsi uestri, qui tales uobis composuit preces in missarum solemniis, quales uniuersalis et sancta Dei non habet Ecclesia. Nec  uos in illis exaudiri putamus. Et si Hildefonsus uester in orationibus suis Christum adoptiuum nominauit, noster uero Gregorius pontifex Romane sedis, et clarissimus toto orbe doctor, in suis orationibus semper eum Unigenitum nominare non dubitauit.« Quibus quod equum fuit Baronius et alii e nostratibus responderunt, aliis sancti presertim Hildefonsi nostri laudatis testimoniis, que adoptionem carnis eo modo quo Elipandus sentiebat, et Francofordienses Patres intellexere, ab eius mente doctrinaque omnino excludunt. Que cum Elipandus seculo suo, hoc est sequenti, in stylum uenerit, retractanda erunt. Interim enim adduximus eo consilio tantum, ut ostenderemus Hildefonsum in Rituales et ecclesiasticos libros nonnichil opere contulisse.

53. His tamen que uere ei tribuuntur adiunxit nostra etas quedam alia, que uel nec eius nec alterius unquam fuere, uel nulla congrua ratione eius esse euincere possumus. Franciscus quidem Feuardentius Gallus ordinis Minorum, ecclesiastice totius historie  sacrarumque disciplinarum peritissimus, merito suo pietatis doctrineque a magno Baronio laudatus  superiore seculo Parisiis edidit anno 1576, e Niuelii officina, sancto Hildefonso ascriptos, primo librum contra eos qui disputant de perpetua uirginitate sancte Marie, et de eius parturitione; 2o homiliam contra eos qui mendose affirmant Mariam uirginem contra legem Dominum peperisse; 3o sermones sex de Assumptione beate Marie; 4o sermonem duplicem in Natiuitate beate Marie; 5o sermonem de eiusdem Purificatione. Quod opusculum editum quoque inter ueterum patrum opera habemus 

54. Nec non Petrus de Alba et Astorga eiusdem Franciscanorum ordinis, Hispanus, in magno opere a se tantum initiato, Bibliothece uirginalis, hoc est, eorum auctorum collectione, qui peculiaria in laudem Deipare matris opera scripsere, Coronam beate Marie uirginis Hildefonsi nomine in lucem edidit  . Pseudo-Iulianus  quoque uitam sancti Eugenii decessoris sui, hoc est iunioris, scripsisse eum credi uoluit  . Nuper uir doctissimus Ioannes Mabillonius Benedictinus Reuelationem quamdam Hildefonso cuidam Hispano episcopo tributam, una cum dissertatione De pane eucaristico azymo et fermentato, Parisiis, anno 1674 in lucem emissa, publicauit. Que omnia singillatim absque ulla uerisimilitudine ascribi ei, aut eius esse credi, iam persuadere contendam.

55. Certe, ut ordine agamus, eaque prestruamus que legitimitatem comprobare uidentur, librum Contra eos qui disputant de perpetua uirginitate sancte Marie, et de eius parturitione, olim pro Hildefonsi commentario  agnouit uincentius Bellouacensis episcopus, lib. uII Speculi Histor., cap. 120. Necnon et Michel Alphonsus Carranza Carmelita ualentinus, is qui libros De uirginitate perpetua beate Marie iam laudatos in lucem primus edidit, in eo tractatu quo de eodem mysterio neophytum instruere uoluit, superiorique subiunxit, aliquo exinde utitur Hildefonso ascripto testimonio. Ac presto est huic suffulciendo iudicio historia, que scripto isti porrexisse occasionem dicitur. Rodericus enim Toletanus, lib. II, cap. ultimo, hec ait: Huius tempore cum Heluidius et Pelagius  a Gallis uenientes plerasque partes Hispanie infecissent, uirginitatem beate uirginis infamantes, beatus Hildefonsus illis occurrens, sacrarum Scripturarum testimoniis, et lingua melliflua, et gratia in labiis suis diffusa, eorum dogmata confutauit, et ab Hispaniis confusos abegit.« Deinde narrat beate Marie factam ei apparitionem, et gratias habitas ob defensam eius uirginitatem.

 56. Sed plura et grauiora sunt argumenta quibus persuademur quominus librum hunc in album Hildefonsinorum operum admittamus. Primum et masculum quidem ex stylo est, que uera et germana doctissimorum iudicio auctoris censetur sui nota. uere enim sermo is, quo Hildefonsus utitur in opere De uirginitate, quod indubitate eius est, tam distat ab illo alterius libelli aduersus disputatores editi, ut mirari subeat homines eruditissimos nunquam huius differentie sensum ad animi sui examen reduxisse. Illius quidem stylus characterem eius etatis, et gothice Latinitatis, qua uixit et qua imbutus fuit Hildefonsus, presefert manifestissimum: nempe Latine orationis iam declinantis ad ruditatem et scabrositatem genus quoddam, longe discedens ab antique uereque Romane dictionis puritate ac facilitate. Hoc genus, scilicet quod uerbis aut insolentibus aut improprie usurpatis maxime delectatur, phrasi horret, dictioneque insuauiori, numerosque non tam in structura totius, quod oportebat, orationis seruat, quam in exitum periodi cuiusque  laboriosa anxietate compingit. uerbis consonis, aut certe eiusdem nature et generis nisi orationes cadant, mutuoque respondeant, sermo frigescere, ac sine lumbis esse, prorsusque , creditur.

57. Accedit affectata etiam uerborum congeries, inopsque, ut sic dicam, copia, cuius negotium in eo totum fuit positum, ut circumloquendo anxiaque molitione quidquid peruium esset ac simplex dictuque facile uerborum cumulus inuolueret. Hic istius eui eloquentie characterismus fuit, quo Hildefonsus, et pares fere omnes in Hispania maxime usi sunt. Aeuum nos, non homines, carpimus. At uero ductum libelli Aduersus disputatores nulla affectatio, sed forma illa simplex et aperta dicendi que apud alias gentes et inferioris seculi scriptores inualuit, eaque perpaucis uerbis insolentioribus aspera comitatur.

58. Sed ne huius argumenti pondus intimatio hec generalis extenuet, age, uideamus singularia ista in exemplis clara. Primo loco uerba ex libello De uirginitate  parum Latina, Latineue usurpata, hec notamus connectatio pro copula, ut credimus; fatuissimus; fetosa pro feta ; rememoratus, quasi recordatus, aut reminiscens: inconstabilis; tantumdem pro tantum; ducare pro ducere; uetustatus, quasi antiquatus; plausibilis pro libens; audientia pro audiendi sensu; monitationes pro monitiones; almificus, pro sanctificans; impudoratus pro eo qui pudore caret, quem Isidorus in glossis expudoratum dixit; euadens passiue pro euadibili; implenitudo et impromptissimus haud negant hic plenitudinem aut promptitudinem; aliaque.

59. Sequuntur affectate dicta et redundanter. Quid  copiose frugis infamis?  audientie tue intulisse; de Anna prophetissa ait: Comitatu coniugis non longeua, duodecies septies uiduitatis annositate longinqua et obsecrationibus opulenta. Item: Licet ego non explicauerim omnes talium et tantorum innumeros et innominabiliter existentes ueridicos testes, etc. Stellam nouo natiuitatis exordio, nouo processionis apparatu prolatam. Hec notatu digniora sunt, quibus paria respersa alia per integrum librum facile quiuis obseruabit. Que quidem omnia hucusque dicta uolui, ut styli hoc genus, que illius temporis elegantia fuit, diuo nostro, istius operis fabro, consignarem. Quod piorum omnium uenia dictum sit, uirique sanctissimi, cuius hec uel impolita sermonis uestigia relegens auido ore pronus exosculor. Plane in opusculo altero aduersus eos qui disputarent de Marie parturitione, diuersa omnia: genus scriptionis prorsus alterum, oratio liquidior et simplicior, uix ullum quod offendat aures uerbum, nulla omnino affectatio aut  circumducendi res, aut uersus pariformiter absoluendi.

60. Secundo, mouet huius operis apud Iulianum aliorum descriptorem silentium. uix enim credibile est adeo sedulum et curiosum recensitorem librorum, quos quidem absolutos et integros reliquisset, nostri Hildefonsi, absolutum hunc et integrum, in eoque periclitantis in beatam uirginem pietatis articulo emissum ignorasse aut pretermisisse. Unum enim laudat is libellum De uirginitate S. Marie contra tres infideles, qui manifestissime alius ille est et ab hoc diuersus. Nec Isidorus Pacensis diuagatur ab isto unico opere, laudans eum quem »de uirginitate nostre Domine Marie semper uirginis nitido politoque eloquio, ordine synonymo  perflorentem libellum.« Pelagio similiter Ouetensi, aut Sebastiano Salmanticensi nullum aliud opus cognitum dixeris: quo scilicet meruit sanctissimus doctor cappe celestis Marianum donum, quam id quo »contulit  aduersus heresiarchas  Heluidium atque Iouinianum,« qui uere hostes sunt ab Hildefonso sibi in eo, quem unicum contendimus, eiusdem esse librum, ad concertationis exercitationem propositi. Quibus iisdem notis deprehenduntur haud quidem ad aliud opus eidem Hildefonso scribens Quiricus  , necnon et Hermannus monachus ad Laudunensem episcopum directis  litteris respexisse.

61. Tertio, Hildefonsumne tam peregrinum existimabimus herentemue in dimetiendo carmine, cuius artis tam studiosus nobis a Iuliano describitur, cui hec exciderint? »Hinc est sane quod Ecclesia ex auctoritate sanctorum Patrum, canit de natiuitate eius , et gaudium matris habet cum uirginitatis pudore, ubi alii quam egregii uiri emendauerunt, cum uirginitatis honore.« Agnoscis uersum ex Paschalis operis Sedulii secundo libro, nempe illius hymni quem sancte Dei genitrici Ecclesia canit: Salue, sancta parens, etc. uersus hic est, nec  aliter constare potest:

Gaudia matris habens cum uirginitatis honore.
Quid ergo dicemus de illo uitio? an existimasse auctorem qui carmine utitur hanc labem apud Sedulium ipsum contractam, an secus? Utrum uidebitur, absurdum dixeris. Plane Hildefonso artis non ignaro petice, sedere non potuit, lapsum fuisse adeo turpiter Sedulium.

62. Rursus e contrario, quis prudens et sanus credat ab Ecclesia, hoc est uniuerso Christiano orbe tot litteris ac disciplinis prestantium uirorum, siue uitiatum,  siue uitiosum susceptum in usus suos hunc uersum: eo quidem tempore quo nondum exstincta erant, uel in Hispania ipsa, petice artis lumina? Preterea quod Ecclesiam dixerit ex auctoritate SS. Patrum hunc hymnum seu hymni uersum canere: si loquatur Hildefonsus, de eo Ecclesie ritu, et psallendi consuetudine locutus uideri debet, que ex constitutione duorum Toletanorum quarti et quinti conciliorum, tam in Hispania quam in Narbonensi prouincia Gothorum ditionis  constanter uiguit, non de ecclesiastici officii nempe Romani extra eos limites uulgata forma. Atqui in Gothico Missali libro nunquam fuit iste Sedulii receptus hymnus.

63. Quarto, hunc librum de quo loquimur non Hildefonsi, sed Paschasii Ratberti Corbeiensis abbatis, qui sub Ludouico Pio uixit, partum esse, Ioannes Mabillonius et Lucas d'Acherius Benedictini, sepe iam preconio solide uirtutis a nobis excepti, certissimis  alter ut putat  argumentis, coniecturis alter  usus, contendunt. Orta nempe fuit Ratberti tempore in Germanie partibus noua sententia de modo natiuitatis Christi Saluatoris ex utero Deipare uirginis, »dogmatizans Christi infantiam per uirginalis ianuam uulue, humane natiuitatis uerum non habuisse ortum; sed monstruose de secreto uentris incerto tramite luminis in auras exiisse: quod non est nasci, sed erumpi,« ut Ratramnus inquit, Corbeiensis et ipse monachus Ratberto equalis in libro De eo quod Christus ex uirgine natus contra ita sentientes elucubrato, et a Luca d'Acherio primo Spicilegii sui uolumine in lucem edito . Aduersus hunc Ratramni librum, siue alium alterius qui uirginitatem quidem asserebat Marie in partu cum catholicis, sed male interpretabatur, »id ipsum, quod confiteretur negans,« dum diceret »eam communi lege nature puerperam filium edidisse:« que uerba eius sunt opusculi nostri, cui insistimus, auctor calamum strinxit.

 64. Descriptum hunc in bibliothece Corbeiensis apographis Mabillonius uidit cum hac inscriptione  : »uenerabili matrone Christi una cum sacris uirginibus uesona  monastice degentibus P. R. monachorum omnium peripsema. Questionem, carissime, de partu B. Marie uirginis mihi nuper allatam uobis persoluere decreui, quoniam uos eam plurimum amare non ambigo: ut ex hoc sciatis, quantum uos diligam longe diu ab utero uester alumnus, multo iam senio confectus.« Grandioribus nempe his in litteris P. R. Paschasii Ratberti nomen latere Mabillonius certe iudicat. Imo d'Acherius ait binos eiusdem bibliothece Corbeiensis Codices mss. Paschasii Ratberti nomen prefixum habere. Extra uero rem concertationis cum hereticis, quod uolunt hi quibus Hildefonsus uidetur auctor, librum consistere, inde is collegit, quod fratres, non hostes in eo impetantur. uerba eius audis ex eadem prefatione: »Sed quia quorumdam  nunc fratrum rursus impudica quasi percunctando laborat temeritas: decreui ad uos, matrone Christi, de his scribere, que ipsi curiosius  contra eius pudicitiam, quam religiosius conantur explorare.« Sed que sequuntur infra, extra controuersiam ponunt, opere isto, non Hildefonsi, sed Paschasii, siue alterius  impeti ac refutari Ratramnum eiusque istum De eo quod Christus ex uirgine natus est d'Acherianum librum. Quod manifestissime ex his utriusque similibus notis et sententia constat.

 65. Prioris illius De parturitione, siue aduersus eos qui disputant, etc., hec sunt: »Dicunt enim non aliter B. uirginem Mariam parere potuisse, neque aliter debuisse, quam communi lege nature, et sicut mos est omnium feminarum, ut uera natiuitas Christi dici possit; alias autem, inquiunt, si non ita natus est ut ceteri nascuntur infantes, uera natiuitas non est; et ideo ne phantasia putetur, aut ne sicut aqua per alueum transisse, ita per uterum uirginis absque nascentis ordine credatur natus: pium est sentire sic eum lege nature natum fuisse quomodo nascuntur ceteri infantes, et eam sic peperisse sicut relique pariunt mulieres. O ceca pietas!  que tam impie sentit de Maria uirgine, et ceca presumptio, que tam impie loquitur de Christo!«

66. Audi nunc Ratramnum, cap. 1, postquam Germanorum sententiam retulisset: »Iam ergo  nec uere natus Christus, nec uere genuit Maria.« Et mox: Ita nec ipsa mater diceretur integra,  nec Saluatoris natiuitas ex matre perfecta.« Et cap. 2: »Non peperit autem, si partus aliter quam per nature ianuam processit. Siquidem iam talis ortus non uirginis est partus, sed proprius uidelicet ipsius infantis egressus.« Liber totus hoc fere argumento urget aduersarium. Perpetua multorum seculorum diuersitas inter auctores catholicos hoc super articulo de Christi Domini natiuitatis et Mariani partus modo, huic dedit controuersie locum inter Germanos illos, Ratramnum et Paschasium, hoc seculo mote: quam pars maior nostrorum theologorum cum D. Thoma eorum principe tandem diffiniuere  .

67. Quinto, cum Hermannus monachus ad Bartholomeum Laudunensem scribens referat se auspiciis eius quesiuisse, et in Catalaunensi urbe reperisse tres libellos, quos De uirginitate uirginis Marie Hildefonsus composuerat, et ob quorum remunerationem casulam pretiosissimam ab eadem Dei genitrice acceperat: satis innuit non aliud esse huius  argumenti opus Hildefonsinum, nouoque huic inuento libros eius multiplicandi, quos de uirginitate et parturitione diuersos scripsisse fingitur, antiquam eius eui persuasionem prescribere.

68. Sexto, plena sunt erroribus, cum in historia tum in theologia commissis, que de hocce libro referuntur apud eos auctores qui recens erupere, ut quamplurimos ueterum in libris nodos incidere, uel falsa pro certis uenditare ausi, tanquam dei e machina prosilientes acclamarentur. Nec enim contenti Roderici Toletani uestigia sequi, noua ipsi posuere, quibus sufflaminandis iam insistimus. Huius tempore  »cum Heluidius et Pelagius  a Gallis uenientes plerasque partes Hispanie infecissent, uirginitatem B. uirginis infamantes, B. Hildefonsus illis occurrens, sacrarum Scripturarum testimoniis, et lingua melliflua, et gratia in labiis suis diffusa, eorum dogmata confutauit, et ab Hispaniis confusos abegit. Unde et in festo  gloriose uirginis, etc.« Quibus prosequitur de uirginis sanctissime apparitione, Hildefonsoque ab eadem uirgine Maria celesti ueste ob eius uirginitatem defensam remunerato.

69. Plane nullus dubito quin hec historia uera sit, peruersique e Gallis heretici Heluidianum uirus iam ab Hieronymo dissipatum per Hispanias disseminare  conati sint. Nullo enim opere pretio, aut potius temere Hildefonsus heresin exstinctam etiam ut stylo configeret, e tumulo excitare, atque hominum aduertere mentibus presumsisset  . Sed quod Heluidium et Pelagium propriis hos nominibus fuisse Rodericus scripserit, errore factum existimamus. Nomine ueterum Deipare uirginitatis allatrantium hereticorum, Heluidii nempe et Iouiniani, proposuit sibi arguenda iterumque damnanda Hildefonsus, ut sub utriusque Antidico-Mariani heresiarche larua, noua illa, que proprio uocare nomine fuit dedignatus, hominum excinderet monstra. Facem prebet Pelagius Ouetensis: »Contulit aduersus heresiarchas Heluidium atque Iouinianum.« Quibus Hildefonsus adiunxit innominatum tertium hostem, sub Iudei appellatione, in communionem triumphi, ut in cunctis suis propugnatoribus impudentem illam heresin debellaret. Hinc Roderico in mentem uenisse credimus quod hereticum alterum ex Gallis illis quibus noster occurrit  Hildefonsus, Heluidium appellatum crediderit.

70. Quod item Pelagium pro Iouiniano dixerit, errore id factum suspicamur. Hoc sensu accepisse uidetur eum Ioannes Magnus archiepiscopus Upsalensis in Gothorum et Sueuorum Historie ab Olao fratre ac successore ante seculum edite lib. XuI, cap. 21, »In cuius tempore  due hereses Pelagiana et Heluidiana, ex Galliis in Hispanias irrumpentes, maximam Hispaniarum partem corruperunt«  . Historici autem plerique  nostri uidentur in Roderico legisse pro Heluidio Helladium, propriaque non recte putant recentium nomina hec, quibus ille usus fuit, quanquam alii Heluidium retineant  .

71. Aliter autem qui Luitprandi et Iuliani nomina etate nostra subiit, ut uetustatis mantellum fabulis siue cogitationibus suis obduceret. Hi enim non Heluidium et Pelagium, sed Theudium et Helladium appellant. Luitprandus  : »Hereticos Narbona uenientes, natione Gothos, Theudium et Helladium, per Hispanias teterrime uagantes, et de uirginitate  B. Marie uirginis temere sentientes, quod more ceterarum mulierum dilatatis claustris uirginalibus peperit Christum Dominum uerum Deum et hominem filium suum, sermonibus et quatuordecim editis libris  Hildefonsus diuersis ab illo  incipiente: Domina mea, uiriliter confutat, et castigatos iussu regis Reccesuinthi catholici serenissimique principis tota Hispania cogit exsulare.« Nec semel tantum, sed et iterum post septennium ex Hispania quo redierant, signateque ab Elbora eiectos  Pseudo-Luitprandus refert  . Eadem fere Pseudo-Iulianus  : »Hereticos Gallos Theudium et Helladium loquentes de parturiendi modo B. uirginis Marie, editis libris quos ad moniales Deliuiensis  monasterii in agro Toletano positi dedicarat,  confutat. Concilium multorum episcoporum contrahit, in quo interfuit ipse Hildefonsus et multi episcopi, inter quos fuit unus S. Amandus primus  episcopus Traiectensis, deinde uero Castellonensis in Hispania, uir doctus et sanctus.« Et infra : »Multis habitis concionibus sanctus Hildefonsus defendit mirabilem parturitionis modum  B. Marie uirginis, contra illos hereticos, dicentes more ceterarum mulierum peperisse; nichilominus permansisse uirginem, quod fieri non potest.«

72. Somnia hec sunt in cerebro eius nata, quem toties damnamus. Helladium nempe uocauit hereticorum alterum, eo quod in Roderico Toletano ita pro Heluidio, que uera lectio est, alicubi legitur; Theudium uero alterum, sua unius fide, que nulla est: quasi facto ex parte sibi bono nomine in Roderici auctoritate, quod reliquum assis fuit mendacio commodare tuto posset. Ad hec iniuste agunt ficulnei historici cum supposititiis suis Theudio et Helladio, hereticos eos uocantes propterea quod B. Mariam ceterarum more feminarum peperisse Christum Saluatorem, absque tamen uirginitatis sue detrimento, contenderent. Nam neque ipsius libri auctor  eis amplius quam impudicam in percontando temeritatem, eamque eorum, quos fratres   sugillare ausus est: clarissime hanc distinguens ab hereticorum causa, et Heluidiana iam ab Hieronymo debellata heresi.

73. Neque defensoribus catholicis tam antique quam nostre etatis sententia hec destituitur. Plane ita existimasse uidentur Tertullianus De carne Christi, cap. 4, et Adu. Marcionem lib. III, cap. 11 et 16; Hieronymus, epist. 22 ad Eustochium De custodia uirginitatis; Leo pontifex ad Leonem Augustum, epist. 97, cap. 3; Gregorius Nazianzenus, orat. 51, siue ad Chelidonium epistola 1; Epiphanius heresi LXXuIII;  Damascenus item in oratione De dormitione Marie; Durandus ex Scholasticis  , Gregorium et Ambrosium laudans. Huncque parturiendi modum, laxatis, sicut et concipiendi, non luxatis membris, et absque eo quod lederetur integritas, in statu innocentie S. Augustinus admisit, ex quo S. Thomas I parte quest. 98, art. 2 ad quartum, Riccardus in secundum sent., distinct. 20, quest. 4, et alii recentiores  Ratramnus certe  Corbeiensis monachus, cui oppositum diximus hunc Hildefonsi existimatum, uere Paschasii Ratberti, librum, aliter sentiens de natiuitate Christi Domini, quam de solemni et communi  parturitionis forma, ueneni noue perfidie appellatione notare non dubitauit. uere articulus catholicis semper incontrouersus quod seruata fuit, sicut in conceptione ita et in partu, Marie integritas; de miraculi autem forma, qua diuinus fetus e claustro uirginali fuit solutus, liberum fuit unicuique argutari, quamuis hodie iam recentiorum calculo preualuerit sententia de miraculo penetrationis, de quo ad scholasticos supra citatos recurrere te, lector, moneo.

74. Quam uero sapiunt recentem manum, putidaque affectatione ea turgent, que Luitprando imputantur Hildefonsum nempe  sermonibus quatuordecim, atque editis libris diuersis ab illo Soliloquiorum, incipiente: Domina mea, hereticos  illos uiriliter confutasse. Ad Feuardentii editionem S. Hildefonsi operum respicere hic nugatorem, in qua tredecim ei sermones adiudicantur hactenus inuisi, nonne uides? Quamuis enim non omnes hic editi mysterium hoc agant intemerati et purissimi partus, sed uel assumptionis, uel natiuitatis, ut iam dicemus non adeo stricte ponende sunt cum eo rationes, qui nulla alia quam libidinis sue ratione circumagi se passus fuit. Numerum autem decimum  quartum pro decimo tertio typographo libenter imputamus. Item  composuisse S. Hildefonsum ad priuatam deuotionem suam Soliloquiorum librum, siue Synonymorum ac postea Sermones, ac »libros elegantiori sermone  contra hos hereticos.«

75. Quod autem de concilio additur hac super re Toleti habito, falsissimum est, non ea solum ratione quod cum aliis superioris ac inferioris seculorum Toletanis in ueteribus libris seruatum non habeamus, nullaque eius mentione apud scriptorem aliquem integre fidei, neque etiam in his falso creditis Hildefonsi libris et sermonibus, eo tempore celebratum comprobetur, sed presertim quia ex concilio Toletano XI, Wambanis anno quarto, id est redempti orbis 675, sexto autem post Hildefonsi obitum coacto, totis antea 18 annis nunquam conuenisse Hispanos patres manifestissime constat: quo interuallo temporis, preter Wambanis quadriennium, Hildefonsini  pontificatus nouennium contineri quis non uidet? Et tamen id non animaduertentes, pro Iuliani concilio stant adhuc ex nostris quidam  , eo solum moti quod parum uerisimile iis uideatur, toto Hildefonsi tempore, talis pontificis, lucem conciliorum exstinctam fuisse. uero tamen hi non coniecturis fidere suis debuere.

76. Cuius farine historicis credere quando desinent tot experimentis edocti? Cum uel unum hoc satis deberet esse, quod Amandum, Traiectensem prius episcopum, deinde uero Castellonensem in Hispania, uirum doctum et sanctum, interfuisse huic Toletano concilio insulsus idem fabulator Iulianus  effutire non dubitauerit. Plane seculo isto S. Amandus floruit, uitamque usque ad annum eius octogesimum quartum (alii [ produxisse creditur  . Episcopus tamen hic fuit duntaxat urbis Traiectensis in Belgio sub Sigeberto Austrasie rege; ac post triennium, circa annum 649, annuente, ut creditur, Martino papa, ei renuntiauit   , priuate, sed actuosissime persancteque acte uite deditus, nunquam extra Galliam uasconesque a meridie, Belgium a septemtrione, Romam ab oriente peruagatus: nedum ut in Hispania (ubi Castellonensis collocetur sedes [ humeros olim oneri subductos inconstanter iterum supposuerit.

77. Nullus forsan Amando plures sortitus fuit uite ac rerum a se gestarum scriptores. Baudemundus abbas Blandiniensis, qui testamentum eius scripsit; Alanus, Harigerus abbas Lobiensis, Philippus Bonespei abbas, prosa oratione; Milo autem presbyter Elnonensis uersu, in his enumerantur: qui hodie omnes exstant, et in Actis sanctorum Antuerpiensibus, ac Benedictinorum Parisiensibus Ioannis Mabillonii, uel primum uel iterum prodiere. Cum autem horum nulli Hispaniensis huius habitationis, habiteque in ea gente dignitatis mentionem debeamus: profecto stipes truncusue is siet, quem tot admonitum testibus, ipsaque rei incongruentia, dolis tamen adhuc Toletani  prestigiatoris ludificentur.

78. Allucinatus forsan uir fuit, occasiones undique captans ornandi, uel fabulis, suam spartam  ex eo quod presul sanctissimus Amandus sacram quandoque expeditionem in uasconas fecerit. Quam interpretantur nouiores  Pseudo-Iuliani dicto audientes, de gesto in Hispania Castellonensis episcopatus munere ; atque interim coacto Toletano,  et ab eodem Amando eodemque subscripto, concilio. Sed res non obscure narratur ab eius historicis. Baudemundus: »Audiuitque ab eis gentem quam uacceiam [Alias, uaceiam] appellabat antiquitas, que nunc uulgo nuncupatur uasconia, nimio errore deceptam, ita ut auguriis uel omni errori dedita, idola etiam pro Deo coleret. Que gens erga Pyreneos saltus per aspera et inaccessibilia diffusa erat loca, fretaque agilitate pugnandi, frequenter fines occupabat Francorum.« Hec de situ gentis, quam aggressus fuit gladio armatus ueritatis Amandus. Cui cum predicasset Euangelium, nec proficeret, breui ad fines Francorum ait reuersum. Similiter ceteri. Hec illa est peregrinatio in Hispania, ut uisum fuit: in cuius breui circulo pontificatum pacifice gestum Castellone, curamque purgandi nouo errore Hispaniam, ita longe hinc, Toleti nempe, conuocato concilio, belluli nostre antiquitatum ecclesiasticarum gentis uindices comprehenderunt. Profecto  alia cura fuit Amandi, uascones nempe suos  ut ab idolorum ac demonum cultu auerteret; non ut peregrinam gentem, Hispanos, Mariane parturitionis formam, que inter adiaphora est, eo conatu doceret.

79. Nec fallaris cum Pseudo-Iuliano, rem intra Hispanias et ad saltus Pyreneos, qui ad nos pertinent, gestam credens: eo maxime quod Francorum fines occupasse frequenter hos uasconas Baudemundus, atque idem cum aliis, remeasse hinc Amandum in fines Francorum, siue in Franciam, scripserint. Francia enim eo fere tempore Francis regibus subiecta ditio audiebat, quorum imperio uascones uix paruere; imo frequenter in eorum fines impetus faciebant: quod ex Arnaldi Oihenarti utriusque uasconie Notitia  liquet. De Rictrude abbatissa Marcianensi, in uasconia edita, que causa ei fuerit in Franciam ueniendi dicturum se auctor uite eius  Hucbaldus Elnonensis annotat monachus. Unum  hoc expressimus de ista Francie acceptione testimonium, ne innumeris lassaremus legentes.

80. Duplex fuit  uasconia, cis Pyreneum  Hispanica, ultra illum Gallica: quod notum geographis. Sed Baudamundum de hac posteriore agere, neque extra illam se extendisse Amandum monachus Milo clarissime significat. Narrans enim hanc ipsam Amandi expeditionem ait:

Eia, age, uacceiam late, mea musa, uagantem
Fidentem frenis, torquentem tela lacertis,
Pande, rogo, et uulgo uulgari uoce notato.
Si demas, mutesque apices, uasconia fertur.
Que gens dura satis, uariis incursibus instans,
Ictibus ac telis hostilia tela rependens,
Extremis fuerat Francorum finibus hostis.

Amandi nempe tempore: eadem autem postea subacta; nam subiungit:

Sed nunc uulnificis substrata est pacifica armis,
Frenaque consilio tandem conducta salubri,
Non laniat morsu, sed pacis in oscula tractat.
Quod ad uascones Gallicani limitis pertinere, non uero ad Hispanici, qui nunquam Francis subiecti  fuere, certissimum est. Dagoberti tempus forte respicit Milo, qui ferocissimos etiam uacceos ditioni sue hostili gladio subegisse in actis S. Eligii Nouiomensis episcopi a S. Audeno Rothomagensi conscriptis refertur  . Notum quid de uacceis, in cuius nomen uascones successisse, preter Baudamundum, Fredegarius  et alii produnt, et uacca, siue uecea, eorum urbe, Isidorus  scriptum reliquerit  : in cuius testimonium plura conferunt uiri eruditi  .

81. Non ergo ad nos pertinet Hispanos S. Amandi illa breuis atque irrita expeditio uasconica; quantumuis duplex forsan ea fuerit: prima cum a Dagoberto in exsilium amandatus, sancte Rictrudis  »aggressus est patriam,« uti Hucbaldus in huius uita loquitur: quod circa annum 634 ex sententia fuit Henschenii  . At eo tempore Castellonensis in Hispania episcopus Perseuerantius erat, qui anno 633 concilio quarto Toletano presens, anno 636, quinto per procuratorem interfuit. Ante hunc  autem annum Amandus ab exsilio reuocatus fuit, et in curiam a Dagoberto uocatus  . Non ergo huius prioris uasconice expeditionis tempus acu tangit,  ut fallat, Toletanus impostor. Nec item posterioris: quam licet alius Castellonensis episcopus, Marcus nomine, qui ab anno 646 usque ad 656 conciliis septimo et sequentibus, usque ad decimum, subscriptus legitur, non excludat admittentibus Amandum circa annum 665 (quod obseruat idem Henschenius [ ad uasconas rediisse, ibique Euangelium predicasse: re tamen ipsa et successu istius predicationis, uti supra monuimus, conuincitur non potuisse huius temporis esse somniatum hoc Amandi pontificium. Unde hanc fabulam de Castellonensi eius sede in Hispaniis merito refutat Henschenius  .

82. Sed neque finem sibi fallendi prescribens ullum Pseudo-Iulianus, eumdem S. Amandum anno etiam 650  Castellonensi iam preesse apud nos Ecclesie iactat. »S. Amandus (ait [ episcopus Castellonensis in Hispania per id tempus floret ad quem litteras mittit S. Martinus papa.« Certe hic pontifex ad  Amandum, Traiectensem tunc episcopum, deprecantem ut huic Ecclesie renuntiare sibi liceret, litteras misit, quas Philippus abbas in uita Amandi  necnon et Milo eiusdem biographus  , conseruauere. Pergit tamen is auctor: »Contrahitur Amando impulsore concilium contra Monothelitas anno Domini 650. Hec illa est Lateranensis synodus statim a Martini pape I inauguratione conuocata, non impulsu Amandi, quod fingit Pseudo-Iulianus, ipsaque iam laudata euertit epistola; sed Maximi abbatis, ut scribit Theophanes, atque ex eo Baronius  .

83. Nondum tamen finis. Nam quod dicimus ex Luitprando, preter Synonymorum libros scripsisse Hildefonsum libros alios et sermones elegantiori stylo aduersus hos hereticos, constare idem ait  »ex litteris Genesii, secundi huius nominis, Lugdunensis  abbatis Corbeie prius post episcopi Urcitani.« Hunc Luitprandi locum unum ex his noueris, lector, qui inter manus  figuli sui Toletani aliam et aliam uultus formam induit. Apud enim Franciscum Portocarrerum Iesuitam in libro de Descensione beate uirginis in ecclesiam Toletanam, cap. 14  , hec e Luitprandi Chronico uerba transcripta sunt, que uel ex illis que premisimus non parum mutatis, erupere; uel Luitprandus idem nunc ait, nunc negat. »Genesius primus episcopus Aruernensis admonet D. Hildefonsum per litteras de heresi Iouiniani per quosdam excitata Aruernis, qui dicebant beatam uirginem in partu corruptam mansisse; et eos tendere in Carpetaniam, ut urgentem [seu potius ut gentem] in sanctissimam uirginem suis falsissimis rationibus labefactarent et omnino perderent.« Que cum in mss. suis Luitprandini Chronici libris Thomas Tamaius non haberet, iure ait nescire se unde ista Portocarrerus hauserit. Et bene est quod recentem alicuius manum subodoretur. Recens quidem ea, sed eiusdem auctoris Chronici est, iam hoc iam illud cogitantis, Codicique quecunque  in mentem uenirent committentis, nec raro  ad aliquem amicum, ita nunc, postea ad alium aliter, concepta transmittentis.

84. uides unum et eumdem S. Hildefonsi monitorem, apud unum et eumdem rei scriptorem Luitprandum, iam Genesium Abelardum Corbeie abbatem, siue Lugdunensem episcopum huius nominis secundum, Urci tamen deinde apud nos antistitem: iam Genesium primum episcopum Aruernensem fuisse. Genesius quidem, Hildefonsi equalis  , Aruernorum Ecclesiam rexit; sed neque ordine primus, neque altero eiusdem nomini prior. Quo igitur tendant insane he molitiones, haud facile est diiudicare. Nam et Lugdunensis hic idem fuisse episcopus, nisi fallor, dicitur a Luitprando: quo quidem per me Iulianus respexerit, Genesios duos Lugdunenses archiepiscopos fuisse referens  , alterum altero antiquiorem. Plane quod iactatur de Genesii litteris ad Hildefonsum, ad Laurentii Surii hec respicit in S. Boniti uita 15 Ianuarii: Hunc autem locum  iam pridem Genesius nobilissimus pontifex  in solo proprio uoluit esse monasterium, etc. Qua tempestate heresis Nouatiana, siue incuria, siue ignorantia quorumdam, in Aruernorum irrepsit urbem: impurum quoque Iouiniani dogma illic exstitit. Contra quas hereses in eodem Magnilocensi monasterio edita exstat epistola  quam fortassis opere pretium fuerit quandoque in lucem proferre.« Hec parum diuersa in prototypo Anonymi apud Bollandum 16 Ianuarii, quem Surius more suo reformauit. Atqui ea est epistola, quam innuere uoluit Pseudo-Luitprandus  , ad Hildefonsum a Genesio directam.

85. De Amando autem et Genesio huc ista congessimus, ut constaret quanta hinc inde mouerit, quanta inuicem sibi opposita incaute ac stolide infelicibus his lucubrationibus fabulator intulerit, eo duntaxat fine ut Hildefonso librum hunc De parturitione uirginis Deipare uindicaret. Quem eius non esse, primus ut  credo Ioannes Baptista Poza, ingenio uir atque eruditione singulari, alias studiis infelicissimus, obseruauit  ; atque hunc secutus est Theophilus Raynaudus  , uterque Iesuita, rationibus agentes; tandemque rationibus et scriptis libris, qui Paschasio Ratberto diserte adiudicant, Lucas d'Acherius  , et Ioannes Mabillonius  , Benedictini  ; quantumuis Baronius  , Bellarminus, Posseuinus, et alii, Feuardentii editionem admiserint.

86. Eiusdem Feuardentiane editionis sunt, equeque Hildefonsi nostri non sunt, sermones XIII; scilicet I: De parturitione ac purificatione S. Marie. II. Contra eos qui mendose affirmant Mariam uirginem contra legem Dominum peperisse. III, Iu, u, uI, De Assumptione B. uirginis. uII. De eadem Assumptione, super illa uerba Luce cap. X: Intrauit iehsu in quoddam castellum. uIII et IX. De eadem Assumptione. X. De natiuitate. XI et XII. De eadem. XIII. De purificatione, super illa uerba Luce cap. XI: Postquam impleti  sunt dies purgationis Marie. Audi Ioannem Baptistam  Pozam, cuius uerba damus  , quia Elucidarium Deipare, unde hec sunt, in censuram incurrit sacrosancte fidei Patrum, neque in manibus omnium est. Reddit ille causas quare Hildefonso abiudicet hos sermones. »In sermone I de Assumptione, ait, minus caute de adoratione corporis est locutus. Ibidem uoces sunt peregrine, et inconcinna phrasis, a legitimo spiritu Hildefonsi aliena. Sermone II, ait, de carnis incorruptione iam me supra satis in priore tomo dixisse credo, etc. Ecce ubi non sermo ad plebem, sed fragmentum alicuius scripti. Sermo III, ex centonibus compilatus ab Ambrosio et Augustino desumptis. Sermone Iu insinuat B. uirginem necdum corporis resurrectionem obtinuisse. Et tandem sermone Iu hunc errorem expresse profitetur. Sermone u ait: Non audent ministri tartarei hodie attingere suos captiuos, quos recolunt redemptos illius sanguine qui pro mundi salute est dignatus nasci de uirgine. Sermo uI eum habet errorem, quem diximus supra in sermone quarto; et ex fragmentis Augustini  est. Sermo I et II de natiuitate uirginis nichil fere habent, quod ad ortum Marie pertineat. Plura capit ex Augustini sermone secundo De Assumptione, cuius nomen dissimulat. Sermone de Purificatione peculiaria quedam scribit de peccato originis; et tamen erroneam illam doctrinam sectatur que negat Christi corpus in momento perfectum et absolutum. Quadraginta, inquit, dierum numero corpus dominicum in utero uirginis formatum credimus, cuius oppositum scripserat in Synonymis. Que omnia persuadent non esse opuscula Hildefonsi.« Hec ille, cui nos suffragamur  . Iam ex aliis, que falso attribuuntur eidem nostro pontifici Toletano, uita est S. Eugenii, eius decessoris, quam solus ei tribuit supposititius Iulianus  .

87. Coronam quoque B. Marie uirginis inter Mariana alia deprompta e Codice ms. Toletane Ecclesie uulgauit ante aliquot annos Petrus Alua et Astorga Franciscanus, in Bibliotheca uirginali, S. Hildefonsi  nomine, eo argumento maxime motus , quod in eodem Codice alia sint Hildefonsi hactenus inedita opuscula sub eius expresso titulo et nomine, que fetum eius esse, neminem, qui sapiat, dubitaturum ait. Miror quidem Hildefonsi tot amatores et illustratores, Toletum frequenter accurrentes, aut ibi commorantes, Toletaneque bibliothece custodes, hec latere potuisse. Plane in Catalogo penes me ms. huius bibliothece ita habetur: »Corona B. uirginis cum eius psalterio parua forma.« Et in ora libri annotatur: »Titulus Psalterii est. Incipit psalterium B. Marie semper uirginis, editum  ab Hildefonso Toletano archiepiscopo, unaquaque die deuota mente canendum.« In margine signantur dies, in quibus dicendum est: in Dominica die, feria Iu, feria uI, et in die Sabbati.

88. Est in eodem catalogo alius Codex Corona B. Marie inscriptus; reperiunturque simul, nisi nos numeri fallunt, pluteo I, num. 13 et 14, inter Mss. theologicos. Attamen »nemo est qui ignoret (ait Baronius [ qui antiquorum Codicum habet usum, sepe sepius solere contingere, ut non unum uel duos, sed et tres, quatuorue, et amplius habeat idem uolumen diuersorum auctorum tractatus; et aliquos ex illis inueniri sub nomine unius auctoris exscriptos: ut, nisi quis oculos lynceos habeat, sepe accidat ut inscripto auctori tribuatur quidquid inferius eodem Codice continetur.« Quare non inde quod Psalterium sit Hildefonsi, Corona eiusdem erit. Sunt, fateor, in Corona ista, non minus quam in germano et certo Hildefonsi fetu de perpetua B. Marie uirginitate libris, uocabula quedam eiusdem formationis, a puritate  Latine lingue exorbitantis, Gothicumque sapientis: uti inter alia nectura, pro nexu, quam connectationem uocant laudati libri de uirginitate. Sed plura alia sunt quibus magis deferendum est quam huic indicio, aliis etiam scriptoribus, non tantum illius quam sequentium etiam seculorum communi.

89. Carmina interserit, aliena etiam, plerumque prose orationi: quod secundum Hildefonsi stylum non est, quamuis editor non distinxerit. Talia sunt de nomine Marie . De nomine Marie ait quidam: Marie nomen aurum-fragrans et aromaticum-uelut pigmentum celicum-ut sol est, luce fulgidum-et mortuis uiuificum-et monachis mellifluum-sanctum et anagogicum-diuinum et exstaticum. Et alibi : Porta clausa post et ante-uia ueris inuia  fusa rore celi tellus-fusum Gedeonis uellus-deitatis pluuia-placa maria maris stella-ne inuoluat nos procella-et tempestas omnia. Tota itidem capitis noni oratio metrica est, quantumuis male sibi constantibus uersibus.  Et auctor: »Hos, inquit, quos tibi offero uersus, domina digneris suscipere: ut nec sonus constet, et aurium iudicium falli possit.« Que rhythmica pesis eui non est Hildefonsini. Utitur aliorum testimoniis frequenter, quos haud nominat; nec difficile fuerit cum cura legentibus obseruare unde illa sint. Ut cap. 11: »Cuius stelle patrocinium quidam seruitor tuus, et laudator deuotus, in suis opusculis nos corde attento flagitare admonet, dicens: In periclis, in rebus dubiis, respice stellam, inuoca Mariam, non recedat a corde, non recedat ab ore  .«



uITA S. HILDEFONSI EPISCOPI TOLETANI.







MONITUM.

 De sancti Hildefonsi gestis satius duximus ea edere totidem uerbis, que a sancto Iuliano eius discipulo et successore, atque a Cixila, archiepiscopo etiam Toletano, posteriori euo litteris tradita sunt. Ne dum nouam conderemus historiam, que stylo illis antecederet, ueterum monumentorum auctoritas minueretur  apud homines horum temporum, qui in rebus ad religionem spectantibus plus equo critice arti, an suo potius ingenio dicamus? indulgent, cum ea sint testimonia que propriis uerbis exhibita uel inuitis fidem extorqueant. Damus etiam uitam a Cerratensi monacho seculo XIII scriptam, non contemnende quidem auctoritatis, quamuis in ea nos leuia quedam ex Cixila emendauerimus, que propter temporum iniuriam ex traditione non omnino incorrupta Cerratensis hausisse uidetur.





BEATI HILDEFONSI ELOGIUM.
Ex sancto Iuliano in appendice ad librum de uiris illustribus ab ipso Hildefonso conscriptum.


 Hildefonsus memoria sui temporis clarus, et irriguis eloquentie fluminibus exornans secula etatis nostre, nouissime Toletane sedis ascitus in cathedram, presul post secundum Eugenium in sacerdotium consecratur, uir tanta laude dignissimus, quanta uirtutum gratia numerosus. Fuit denique timoris Dei instantia preditus, religione compunctus, compunctione profusus, incessu grauis, honestate laudabilis, patientia singularis, secreti tacitus, sapientia summus, disserendi ingenio clarus, eloquendi facultate precipuus, lingue flumine copiosus, tantoque eloquentie cothurno celeber habitus, ut disputationum eius profusa oratio dum porrecte dirigitur, merito non homo, sed Deus, per hominem affatim eloqui crederetur. Hic igitur sub rudimentis adhuc infantie degens, diuino tactus spiritu, uita delectatus est monachorum, contemptisque parentum rerumque mundanarum affectibus, Agaliense monasterium petiit, cuius fugam rabido furore insequens pater, uno tantum  macerie impeditus est obice, quo et furentis est delusa quesitio, et fugientis saluata deuotio. Nempe parentis furor dum percitus in interiora pretenderet, latibulum quo hic uir oculebatur reliquit. Sicque preterita incurata pertransiit, et in anterioribus, que preterierat inquisiuit. Armata deinde manu Agaliensem cellam impetens gladio, dum quesitum non inuenit, rediens in propriam, ut perditum deplorauit. Percognita igitur prefatus uir absentia parentali, Agaliense illico monasterium adiit, monachumque se in eo multis fere annis decenter exhibuit. Cenobium quoque uirginum in Deibiensi uillula construxit, ac propriis opibus decorauit. Rector deinde effectus Agaliensis cenobii monachorum mores exercuit, rem  discreuit, uitamque seruauit. Principali post hec uiolentia Toletum reducitur, atque inibi post decessoris sui obitum pontifex subrogatur.

Scripsit sane quamplurimos libros luculentiori sermone potissimos, quos idem in tot partibus censuit diuidendos, id est, librum Prosopopeie imbecillitatis proprie, libellum de uirginitate sancte Marie contra tres infideles, opusculum de Proprietate personarum Patris, et Filii, et Spiritus sancti, opusculum Annotationum actionis diurne, opusculum Annotationum in sacris, librum de Cognitione baptismi unum, et de Progressu spiritualis deserti alium. Quod totum prime partis uoluit uolumini connectendum. Partis quoque secunde liber epistolarum est, in quo diuersis scribens, enigmaticis formulis egit, personasque interdum induxit. In quo etiam a quibusdam luculentiora scriptorum responsa promeruit. Partem sane tertiam missarum esse uoluit, hymnorum, atque sermonum; ulterioris denique partis liber  est quartus, uersibus prosaque concretus, in quo epitaphia, et quedam sunt epigrammata annotata. Scripsit autem et alia multa, que uariis rerum ac molestiarum occupationibus impeditus, aliqua cepta, aliqua semiplena reliquit. Ascitus autem in pontificatum nono gloriosi Reccesuinthi principis anno, nouem annis et duobus fere mensibus clarus habitus fuit uite meritis, et retentatione regiminis; expletoque octauo decimo predicti principis anno, sequenti die, decimo Kalendas Februarii, domicilio carnis exuitur, atque in ecclesia beate Leocadie tumulatur, ad pedes sui conditus decessoris, cum quo creditur eterno frui receptaculo claritatis.





INCIPIT uITA S. HILDEFONSI TOLETANAE SEDIS METROPOLITANI EPISCOPI A Cixilano eiusdem urbis episcopo edita. [1Kb]

 1. Ecce dapes [1 1Kb] melliflui illius domini Hildefonsi, quas de paradiso Dei rapiens, et per totam Hesperiam dispergens, inediam nostram ingenti satiauit eloquio. Non impar meritis sanctissimi illius domini Isidori, de cuius fonte adhuc clientulus purissimos latices bibit; nam directus a sancto ac uenerabili papa Eugenio, Toletane sedis metropolitano episcopo ad supradictum doctorem Spalensem metropolitanum episcopum, cum sibi iam sciolus uidebatur, adeo ab eo tentus, et [2 1Kb] elimatus est, et, ut ferunt, temporali  ferro [3 1Kb] constrictus, ut si quid scientie deerat, plenius instructus ad pedagogum suum domnum Eugenium remeans, non post multos dies adhuc diaconii officium peragens, in ecclesia sanctorum Cosme et Damiani, que sita est in suburbio Toletano, abba preficeretur. Ubi statim in officio clarens, duas missas in laudem ipsorum [4 1Kb] dominorum suorum, quas in festiuitate sua psallerent, miro modulationis modo perfecit, quas missas, [5 1Kb] infra [6 1Kb] annotatas inuenietis.

2. Deinde post multum tempus decedente domno  Eugenio in sede sua episcopus preficitur: cuius statim uirtus enucleata [1 1Kb] clarens in sede [2 1Kb] Romulea refulsit, et ueluti facula ardens, omnem suam Spaniam perlustrauit; cuius doctrina usque hodie fulget [3 1Kb] Ecclesia [4 1Kb] ut sol et luna; [5 1Kb] cuius memoria in benedictione odoris et in compositione incensi habetur. Qui ab ipsis cunabulis, et ab ineunte etate eunuchus permanens, magnum in se Domino habitaculum preparauit; qui non [6 1Kb] manubrio materiali, sed diuino secatus est gladio; nec ingenio ferramentorum resecauit libidinem, sed munere celesti [7 1Kb] in se promeruit sanctitatem. Qui subito, dono superno [8 1Kb] afflatus, his tantis talibusque predecessoribus suis equiter [9 1Kb] clarens, quod illis clausum fuerat, isti reseratum est.

3. Sic enim habitator suus Spiritus sanctus egit, ut quod iste celabat intus, ille patefaceret foris [10 1Kb] , ut utrobique apparatus adiutor fortissimus occurreret, ut isti ordinaret [11 1Kb] quid in laudes uirginum panderet [12 1Kb] , illi reuelaret quid aliquid mirum in athletam ostenderet,  [13 1Kb] unde fidei eius meritum coram hominibus declararet, et laborantem in agone spirituali [14 1Kb] de donariis suis non euacuaret. Sic enim egit, ut quod per tot annos populis desiderantibus necdum ostensum fuerat illis [15 1Kb] , isti patefaceret primum, et reliquias sancte ac Deo dicate uirginis et [16 1Kb] confessoris sue Leocadie, [17 1Kb] adueniente in sede regia, sua festiuitate omnibus astantibus presentasset, et ante sepulcrum eius genibus prouolutus, [18 1Kb] tumulus in quo [19 1Kb] sanctum eius corpusculum usque hodie humatum est, [20 1Kb] exsiliret, et operculum quod uix triginta iuuenes mouere possunt, non humanis manibus, sed angelicis eleuatum, uelum quod sancte [21 1Kb] uirginis membra tegebat, [22 1Kb] uiuens foris submitteret, et ueluti manibus hominum extensum conspectui eius uirgo pulcherrima obsequens aduentaret, clamantibus episcopis, principibus, presbyteris ac diaconibus, clero, atque omni populo: Deo gratias in celo, Deo gratias in terra, nemine tacente. [23 1Kb] Ipsa uero manibus  statim complexans et astringens talia fertur depromere uota, uociferans cum omni populo, et clamans: Deo gratias, uiuit domina mea per uitam Hildefonsi, et ipsum [24 1Kb] retexens clerus uehementer psallebat [25 1Kb] alleluia, et canticum quod ipse dominus Hildefonsus [26 1Kb] nuper fecerat: Speciosa facta est, alleluia [27 1Kb] ; et odor tuus uelut balsamum non mistum, et  alia que in ipsa missa que subter est adnotata, in laude eius deprompserat.

4. Clamabat inter uoces populi uelut mugiens, ut aliquod incisorium deferrent, unde quod manibus tenebat precideret, et nemo illi [28 1Kb] accurrebat, quia populus uastis [29 1Kb] ictibus rictibusque frendebat. Nam et sancta uirgo quod uoluntate submiserat [30 1Kb] , ut desideria crescerent, [31 1Kb] uiolenta retrahebat. Sed princeps quondam Reccesuinthus, qui eius tempore erat, gloria et [32 1Kb] ferocitate terrena deposita , cultrum modicum, quem in theca tenebat cum lacrymis offerebat, et collo submisso [34 1Kb] , supplicibus manibus a throno suo extentis, ut eum illi deferrent [35 1Kb] instantius deprecabatur, postulans ut indignum non iudicaret sua cum lacrymis offerentem. Quem ille apprehendens, quod manu leua iam modicum tenebat, dextra precidit, et cultrum ipsum una cum eisdem Reliquiis in [36 1Kb] thecis argenteis collocauit;  indignum iudicans, ut qui sancta preciderat, polluta [37 1Kb] ultra tangeret, sed coram requirenti munus, quantum ualebat [38 1Kb] , uicario iure precepit impendi. His peractis, quia longum est ista omnia enodari, cuncta que [39 1Kb] usui pertinebant sancte catholice Ecclesie, in Dei laudibus usquequaque completa sunt.

5. His [40 1Kb] excursis, alia adhuc miracula Spiritus sanctus per eum in ipso Dominico aduentu non post multos dies peregit. Sed quia omnia longa sunt recenseri, que eius temporibus in Toletana urbe domnus Urbanus et domnus Euantius per eum facta narrabant, uel ex multis pauca progrediamur [41 1Kb] , quia qui mecum hoc audierunt, cum hec legerint, dolebunt pretermisisse me tam multa et magna, que utique mecum sciunt.

6. Superueniente uero [42 1Kb] die sancte et semper uirginis Marie [43 1Kb] , ante tres dies litanias peregit, et missam superscriptam, que in eius laude decantaretur, perfecit, que est septima. At ubi uentum est in  eius sanctam solemnitatem, supradictus rex minus de timore Dei sollicitus, et de suis iniquitatibus male conscius, ad audienda solemnia regati de more paratus accessit. Nam [44 1Kb] seruus Dei Hildefonsus maiori adhuc munere fretus, [45 1Kb] dum diem Domine sue, cui Deo presule seruiebat, ouans susciperet, et in laudem Genitricis Dei hoc quod supra prenotauimus  summo cum cordis affectu narmonie modulatione composita [1 1Kb] musica appareret, et libellum uirginitatis more Synonymie testimoniis ueteris ac Noui Testamenti plenum compte ederet, et [2 1Kb] digna facundia magnificentiam iam prefate Domine sue [3 1Kb] exornaret, dum ante horas matutinas solito more ad obsequia [4 1Kb] Dei peragenda consurgeret, [5 1Kb] ut uigilias suas Domino consecraret, diaconus uel subdiaconus, atque clerus, ante eum cum [6 1Kb] faculis precedentes, subito ostia atrii aperientes, et ecclesiam intrantes, atque in [7 1Kb] splendore celesti oculos defigentes, lumen quod ferre non ualuerunt cum tremore [8 1Kb] fugientes, lampades quas manibus tenebant reliquerunt, et sua uestigia per que uenerant adeuntes, prope mortui reuersi sunt ad sodales. Sollicite omnis congregatio requirens [9 1Kb] quid Dei seruus ageret, cum angelicis choris [10 1Kb] uiderunt: quod tam subito [11 1Kb] expauerunt custodes, ut terga ab ostio ecclesie dantes, reuerterentur ad proprias sedes.

7. At ille sibi bene conscius ante altare sancte  uirginis procidens reperit in cathedra [12 1Kb] eburnea ipsam Dominam sedentem, ubi solitus erat episcopus [13 1Kb] sedere et populum salutare . Et eleuatis oculis suis suspexit in circuitu eius, et uidit omnem absidem ecclesie repletam uirginum turmis de [15 1Kb] canticis Dauid admodulata suauitate aliquid decantantes. Aspiciensque in eam  sic eum allocuta est uoce: »Propera in occursum, serue Dei [17 1Kb] carissime, accipe munusculum de manu mea, quod de thesauro Filii mei tibi attuli; sic enim tibi opus est, ut benedictione tegminis que tibi [18 1Kb] delata est, [19 1Kb] in meo tantum die utaris; et quia [20 1Kb] oculis fidei fixis in meo semper seruitio permansisti, et [21 1Kb] in laudem meam diffusa in labiis tuis gratia tam dulciter in [22 1Kb] cordibus fidelium depinxisti, et uestimentis [23 1Kb] glorie iam in hac uita orneris, et in futuro in promptuariis meis cum aliis seruis Filii mei [24 1Kb] leteris.«

8. Et hec dicens ab oculis eius una cum uirginibus et luce qua uenerat remeauit. Remansit Dei  seruus in tantum [25 1Kb] sollicitus de adipiscenda gloria, quantum [26 1Kb] perspicuus [27 1Kb] de sibi donata palma uictorie [28 1Kb] .





ALIA S. HILDEFONSI uITA PER  RODERICUM CERRATENSEM SCRIPTA.

 1. Hildefonsus ex Hispania, ciuitate Toletana nobilibus parentibus oriundus, nobili Toletane sedis presuli Eugenio traditur nutriendus. Quem sanctus Eugenius bonis moribus, et litterarum rudimentis instruens diligenter, capacitatem eius attendens, ad beatum Isidorum archipresulem Hispalensem transmisit eum, apud quem omnis eloquentie doctrina, artium disciplina, Theologie et speculatio ita uigebat, ut omnes qui ad eum confluebant, pro capacitate singulorum instruebat.

2. Hildefonsus igitur a beato Isidoro et propter genus, et propter Eugenium benigne susceptus, et eius subiectus dogmatibus, cum in liberalium artium studio plurimum laborasset, in lege Domini studiosius aciem infigebat. His atque aliis exercitiis honestis toto mentis affectu teneris adhuc sub annis semper intendens, adolescentulis qui secum studebant, in exemplum humane uite seipsum proponens, non solum ab illicitis reuocabat, uerum etiam bonis operibus  inherendo ad bonum operandum informabat. Nullus eo studiosius lectioni instabat, frequentius eo nullus orationi uacabat. Legendi tamen, atque orandi uices inter se sic distinguebat, ut nec lectio impediret  orationem, nec oratio lectionem; sed ut attentius uel legeret, uel oraret, illi uicissim releuamen erat orationis lectio, et lectionis oratio. Ubicunque iret eum oratio comitabatur euntem et redeuntem; in seculari autem conuersatione illa nichil indecens, nil inhonestum erat in eo; sed ut seruus Christi, et sanctorum imitator, non solum sapientia proficiebat, sed et augmento uirtutum mirabiliter crescebat.

3. Transacta autem puerili etate, cum ad illam cui carnis oblectamenta alludunt ueniret etatem, motus illicitos uolens reprimere, corpus suum muro uirtutum contrarias earum qualitates contrariis uitiorum qualitatibus opponens, ita circumscripsit, ut non solum uitiis non pateret ingressus, uerum etiam nisi per tentationum infestationem interdiceretur accessus; permittebatur enim sicut et ceteri sancti tentari, non ad uirtutum defectum, sed ad probationis profectum. Ex affectu autem pietatis miserie pauperum condescendebat, ex sigillo castitatis uirginitatis  lilium non amittebat; et cetera uirtutum ornamenta Deo offerens, Deo placens, se totum Domino immolabat.

4. Relictis denique secularibus disciplinis, ad beatum  Eugenium reuersus,  ab eo in diaconum est ordinatus. Ne autem uita sua, quam immaculatam seruauerat, delectatione temporalium macularetur, in ecclesia sanctorum Cosme et Damiani, que in suburbio sita est Toletano, que antiquitus Agaliense monasterium dicebatur, relictis parentibus, cum aliis qui habitabant ibi seruire Deo deuouit. Cumque ad locum predictum pergeret, et patrem suum rapido furore se persequentem a longe conspiceret, ne a proposito fraudaretur, in uetusta macerie se occultauit; pater uero latibulum preteriens Agaliense monasterium comminando petiit, et eum non inueniens rediit. Reuerso igitur patre, monasterium adiit, et habitum suscepit.

5. Multis annis transactis, cum nulli in religione haberetur secundus, factus est abbas. Factus igitur abbas res Ecclesie ordinabat, omnibus necessaria ministrabat. Mores omnium circumspiciens, qualitates morum attendens, singulis prout necessarium  erat se ipsum exhibebat, mansuetis mansuetus, contra uero offensos offensos habebat affectus. Nam

Ensis offensis erat abbas Agaliensis.

6. In uilla autem que tunc Bisensis dicebatur, uirginum cenobium edificauit, et propriis facultatibus ditauit. Fama autem eius per totam Hispaniam diuulgata, cum nec sanctior, nec probabilior, nec eloquentior, nec illustrior, nec rectior, nec scientia perfectior eo inueniri posset, defuncto Eugenio a clero et populo Toletum reducitur, et omnibus eum laudantibus pontifex subrogatur. Factus ergo pontifex predicationis mensam pro qualitate singulorum omnibus preparabat.

7. Quadam die dum sancte Leocadie festiuitas immineret, dum omnes festiuitati celebrande conuenirent, dum sanctus Hildefonsus ad sepulcrum eius flexis genibus oraret, uirgo illa sacra coram omnibus ibi astantibus illi se presentauit. Cum autem  uir sanctus in eius presentiam occurreret, ipsa quasi eum amplexans, huiusmodi protulit uerba: »Per uitam Hildefonsi uiuit Domina mea.« Atque ideo eam hec uerba protulisse arbitror, quia cum fides et ueritas uirginitatis beate Marie errore infidelium per totam fere Hispaniam destructa et emortua esset, librum de eius uirginitate scripsit, per quem fides illa quasi mortua reuixit, et errorem penitus destruxit. Sed ut memoriam reuelationis posteris relinqueret, partem uestimenti quod membra illius uiuentis texerat, Reccesuindi principis, qui festo intererat, cultro precidit, quem cum eisdem reliquiis uasculis argenteis condidit; indignum iudicans ut qui preciderat sancta, scinderet ulterius polluta. Quibus  peractis omnes festum uirginis solemniter peregerunt.

8. Dei genitricem multum diligebat, et omni reuerentia eam honorabat: in cuius laudem uolumen insigne eleganti stylo de eius sanctissima uirginitate composuit, quod ita ipsi uirgini placuit, ut librum ipsum manu tenens ei apparuit, et pro tali opere gratias retulit. Ille autem cupiens eam altius honorare, constituit ut celebraretur solemnitas eius, id est, festum Annuntiationis, singulis annis octauo die ante festum Natalis Domini; ut quia festum Annuntiationis circa Passionem uel Resurrectionem Domini frequenter euenit, in predicto die restitui possit. Et quidem satis congrue, ut eodem tempore prius Annuntiatio Domini quam eius Natiuitas celebretur, que solemnitas per multas Ecclesias Hispanie celebratur.

9. Imminente autem die festiuitatis Genitricis Dei, tribus diebus ante, litanias cum ieiunio statuit celebrari,  ut festum deuotius ageretur. Nocte igitur media ipsius festi dum ad Matutinum consurgeret, et liber uirginitatis, quem ipse mira facundia composuerat, ad legendum paratus esset, ut uigilias quas Deo et beate Marie uouerat expleret, ministri qui preibant, qui luminaria portabant, ostia ecclesie aperientes, intra ecclesiam lumen celeste uiderunt, quod nullo modo ferre ualentes quasi mortui relictis luminaribus cum tremore fugerunt. Hildefonsus uero imperterritus ingrediens, cum ante altare solito more genua flecteret, et bene conscius circumquaque conspiciens uidit uirginum reginam sedentem in sede ubi ipse solebat sedere, et populo predicare. uidit et uirginum turmas laudantes eam. Cumque uirgo et uir sanctus se mutuo respicerent, ait ei uirgo sanctissima: »Quoniam mente pura, fideque firma, in meis laudibus permansisti, et laudem meam in corda fidelium dulci eloquio depinxisti, et lumbos tuos uirginitatis cingulo precinxisti, de uestimentis  perpetue glorie uestimentum attuli tibi, quo uestiaris in die et solemnitate mea; in hac sede sedebis. Si quis autem post te presumpserit hoc uestimentum induere, et in hac cathedra sedere, non carebit ultione. Hisque dictis disparuit, et uestimentum quod nos  Albam uocamus, ei reliquit. Ipse autem felicem ducens uitam, feliciter migrauit ad Dominum

10. Post quem  Siargius episcopus factus ait: Sicut ego sum homo, sic et hominem scio predecessorem meum; cur non induar eo quo ipse indutus est uestimento, cum eodem fungar presulatus officio? Qui cum uestimento indutus esset, constrictus arctius, cecidit mortuus; perterritique uestimentum tulerunt, et in thesauro ecclesie reposuerunt.



[DE uIRGINITATE PERPETUA S. MARIAE.]





IN S. HILDEFONSI OPERA MONITUM PRAECIPUE IN LIBRUM DE PERPETUA DEIPARAE uIRGINITATE.

 In Editione operum sancti Hildefonsi eum ordinem seruare constituimus quem illorum auctor, teste sancto Iuliano, uiuens illis prefixit. E quorum catalogo multa a nobis desiderantur, cum tamen omnia quecunque potuerimus, summa diligentia hinc inde collegerimus. Libri Prosopopeie imbecillitatis proprie, et duorum opusculorum Annotationum actionis diurne, et Annotationum in sacris, nullum omnino uestigium reperimus. Epistolarum non amplius duas, quas ex emendatiori E. Martene Editione representamus. Sermones perpaucos, quos probabiliter Hildefonso nostro uindicare ualeamus. Hymnorum, uersuum, epitaphiorum, atque epigrammatum, que quartam operum partem componebant, ne hilum quidem.

Preter hec, que sanctus Iulianus commemorat, damus tanquam genuinum Hildefonsi opus supplementum ad librum de uiris illustribus a sancto Isidoro inceptum. Deinde alia uaria opuscula dubie fidei, reliqua in Appendicem amandantes, que immerito  sancto doctori ascribuntur, de quibus suis locis aliqua preloquemur.

uerum omnium sancti Hildefonsi operum caput, quodque primum summo iure locum obtinet, hoc est quod nunc exhibemus, de perpetua Deipare uirginitate contra tres infideles inscriptum. Liber aureus nunquam pro dignitate commendandus, cuius laus, si uel reliqua monumenta periissent, poterat Hildefonsi suauissimam memoriam cum maxima pietatis et doctrine admiratione ad omnem futurorum seculorum posteritatem transmittere.

Dicitur scriptus , hoc est, aduersus tres infideles, quorum nomina prodidit Hildefonsus, Heluidium, Iouinianum, et Iudeum. Sed utrum his nominibus ipsos heresiarchas qui seculo Iu uixerunt, significare uoluerit, an uero eorum discipulos, qui tunc per Hispaniam uirus suum spargerent, uirginis Deipare perpetuam integritatem negantes, omnino nobis exploratum non est. Placet primum nonnullis, qui cum ipsa nominum expressione  mouentur, tum Quirici Barcinonensis episcopi uerbis in epistola prima ad Hildefonsum, in qua multa in doctrine ipsius zelique commendationem habet, ipsi propter hunc libellum ad se missum gratias agens, nichil tamen scribens, quod indicet Hildefonso negotium cum presentibus hereticis fuisse. Itaque concludunt, ex ardentissimo erga Deiparam affectu, desiderioque eius perpetue uirginitatis extollende calamum arripuisse, superiorum hereticorum commenta sibi tantum in animo proponentem, quasi cuperet cum Hieronymo, Ambrosio, Augustino, ceterisque Patribus, qui data opera eos acriter impugnarunt, symbolam conferre in Deipare uirginis obsequium.

Alii contra censent Hildefonsum non gratis ad hoc opus se accinxisse, nec nisi ab illius temporis aduersariis antea prouocatum, qui in Hispaniam erumpentes noui impiorum magistrorum discipuli putidas aduersus Deipare uirginitatem calumnias disseminauerant, quibus et nos libenter assentimur. Neque enim credibile est Hildefonsum solius acuendi in heresim styli gratia eam quasi e tumulo excitaturum fuisse,  horrendas ac inauditas apud nos blasphemias, etiam ut eas ualide retunderet, non sine piarum aurium offensione reproducendo, quod quidem temere facturum fuisse uidetur; deinde rem ut nos putamus accidisse narrat Rodericus archiep. Tolet., lib. 2 de Reb. Hisp., cap. ult., his uerbis: »Huius tempore cum Heluidius et Pelagius  a Galliis uenientes, plerasque partes Hispanie infecissent, uirginitatem beate uirginis infamantes, beatus Hildefonsus illis occurrens sacrarum Scripturarum testimoniis, et lingua melliflua, et gratia in labiis suis diffusa, eorum dogmata confutauit, et ab Hispania confusos abegit.« Cui consonat historia translationis reliquiarum e Toleto in Asturias incerti auctoris, qui inter alia pallium recensens a beata uirgine Hildefonso donatum, fuisse ait mercedem »pro laudibus in honorem sancte ipsius uirginitatis celebratis, ubi ipse sanctus episcopus  gloriosus contulit aduersus Heliudum, et Lobinianum,« ut mendose edidit Sandoualius pro Heluidium, et Iouinianum.

Preter hec nos mouent illa uerba a sancta Leocadia in apparitione, quam narrat Cixila, pronuntiata in laudem Hildefonsi: »uiuit Domina mea per uitam Hildefonsi.«  Ut uero ad nostra redeamus, uerba illa, uiuit Domina mea, Maria scilicet, ut edidit Mabillonius ex suis Cod., satis indicant opera Hildefonsi factum fuisse ut fides perpetue uirginitatis, et pia erga Deiparam deuotio in cordibus fidelium reuiuisceret, in quibus illis temporibus uel languebat, uel emortua erat propter uenenatas hereticorum opiniones, quas suis scriptis penitus profligauit. Eamdem uerborum istorum interpretationem seculo iam XIII exhibuit Rodericus Cerratensis in uita superius edita. Quod si non cum presentibus hereticis rem habuisset, fides uero de perpetua Deipare uirginitate in Hispania uiguisset, non erat certe quare diceretur, per illum quasi ex morte ad uitam fuisse reuocatam.

Ergo arbitramur fuisse tunc homines impios et in Dei genitricem blasphemos, antiquorum errorum sectatores, quos sub laruato suorum antesignanorum nomine Hildefonsus hoc libello insectatus fuit; simul autem totam Iudeorum gentem, cuius notissima est in Marie uirginitatem inuidia, sub uno Iudei nomine etiam delendam ac prosternendam suscepisse. Et uero unumquemque suo telo confodit: primo capite  Iouinianum, ostendens Mariam que uirgo, ut fatebatur, conceperat, uirginitatem in partu non amisisse; secundo Heluidium, euincens post partum toto uite tempore uirginem permansisse; tertio denique et sequentibus Iudeum, qui integritatem perpetuam in puerpera respuebat, innumeris Scripture testimoniis atque omni argumentorum genere insequitur, priores interim hostes quos singillatim iam debellarat, nouis usque ad exterminium et delectionem uulneribus conficiens.

Dictus etiam a nonnullis hic liber Synonymorum, stylum quo conscriptus est hoc nomine indicantibus. In eo uero carpitur a quibusdam, qui cuperent sanctum doctorem ad seueras rhetorices leges minutissimasque bene dicendi regulas singula uerba exegisse. Sed optaremus nos ut in SS. Patrum scriptis expendendis humaniores sese et indulgentiores preberent, presertim cum nec Hildefonso exemplum defuerit quod absque reprehensione imitaretur magni Isidori preceptoris sui, qui in libro de lamentatione anime  peccatricis eo stylo usus est, ideoque Synonymam appellauit; deinde uero predicta scribendi ratio ad rem non ita importuna censeri debeat. Certe Hildefonsus quasi quodam animi estu correptus et amore in Deiparam, et iusta ira in blasphemos succensi, opportunum fore putauit ad eos acrius urgendos, si infinita illa synonymorum copia super eadem sententia eos oneraret, et quasi obrueret, ut eius pondere pressi ne mutire quidem aduersus ueritatem ualerent. Habent enim quam nescio uim conglobata uerba atque sententie, que instar torrentis rapidissimi ac precipitis omne repagulum superant, omnia diruunt, et quecunque offendunt secum inuoluunt.

Itaque animi inflammati deuotio, ipsaque presentis argumenti natura Hildefonsum ad eam scribendi rationem adduxerunt, qua in aliis opusculis certe usus non est. Temere ergo asseritur eam fuisse ipsi propriam quodammodo et peculiarem, falsique sunt in  eo uiri alias doctissimi, qui propter solam styli diuersitatem,  que uerbis synonymis non abundare deprehenderunt opuscula, continuo Hildefonso abiudicare non dubitarunt.

Ternas huius operis Editiones hactenus uidimus: unam a Michele Carranza Carmelita ualentie Hedetanorum factam anno 1556, nec multo post bis extra Hispaniam recusam; alteram a Francisco Feu-ardentio ordinis Minorum, theologo Parisiensi, adornatam, Parisiis anno 1576, auctiorem equidem et emendatiorem priore ex collatione ueteris ms.; tertiam denique ab Editoribus Bibliothece SS. Patrum ex ipsa Feu-ardentii expressam. Quibus omnibus nos quartam correctiorem daturos haud dubie promittimus. Cui rei nobis auxilio fuere tres Codices mss., ad quos Feu-ardentii Editionem exegimus. Ex quibus saniores lectiones communi presertim Codicum suffragio confirmatas in contextum immisimus, reiectis uulgatis: reliquas uariantes ad imam oram adnotauimus.

Codices uero quibus usi sumus hi sunt. Primus  omniumque uetustior cenobii Toletani FF. Calceatorum ordinis sanctissime Trinitatis, in cuius tabulario asseruatur, anno 1067 conscriptus a Salomone archipresbytero sancte Ecclesie Toletane sub Paschali eiusdem archiepiscopo, cuius presulis cum mentionem faceret P. Florez tom. u Hispanie sacre, huius Codicis post Nicolaum Anton. notitiam exhibuit. Alter est ex bibliotheca sancte Ecclesie Toletane seculo XII, aut XIII, quantum ex charactere coniicimus, exaratus. Tertius denique ex ipsamet Bibliotheca, sed ex Gallia asportatus, ubi iussu cardinalis Amelii, seculo XIu, ex uetustissimo Codice Gotescalci exscriptus fuit et quidem accuratissime; namque ceteros et membrana, et charactere, et emendatiori scriptura, longe superat. Continet autem, preter hunc de uirginitate Deipare librum, cetera que Feuardentii Editio iam citata complectitur, nempe libellum de parturitione beate uirginis, et sermones nonnullos.  Sed de his suo loco.





S. HILDEFONSI EPISCOPI TOLETANI DE uIRGINITATE PERPETUA SANCTAE MARIAE ADuERSUS TRES INFIDELES LIBER UNICUS. 



INCIPIT ORATIO ET CONFESSIO S. HILDEFONSI.


Deus lumen uerum, qui illuminas omnem hominem uenientem in hunc mundum. Deus qui das sapientiam  paruulis, insipientesque conuocas, ut ambulent per uiam prudentie. Deus qui ex immundo mundum facis, et tollens peccata [a 6Kb] iustificas sine opere peccatorem, da mihi lumen, per quod te uideam; da mihi sapientiam, ut te intelligam; da iniquitatibus meis  ueniam, ut consequar misericordiam tuam. Namque ideo, Domine, uincor amore, impellor dulcedine, trahor dilectione, ut ueluti sub prelo dulcedinis effundam uinum sacre confessionis. Et quia non est substantia bonorum operum, sit fructus bonarum confessionum. Quia enim uincula et pressure peccaminum, pondus et pericula, exitium et damna urgent animam iniquitati deditam, et quia non est aliud nomen sub celo datum in quo possim saluus fieri, nisi tuum, Christe Iesu Fili Dei uiui, ideo refugium confessionis quero, remedium ex confessione deposco, subsidium de amore confessionis imploro, ut ego impius multa te diligam pietate, cum tua pietas meam diluerit multam iniquitatem. Attendant ergo celi, et omnia que in eis sunt; attendat terra,  et omnia que habentur in ea; attendat mare, et omnia que mouentur in eo; et audiant me pia confessione credentem esse te Christum Iesum Filium Dei uiui, qui in hunc mundum uenisti, non ut iudices me, sed ut salues me, ut ego credens in nomine sancto tuo habeam uitam eternam. Sicque omnium creaturarum testimonio confessor inuentus, confitear te in celis, quem confiteri non erubesco in terris. Et ipse me de peccatorum sordibus, omniumque aduersitatum impulsionibus eruas; quem a contradictionibus infidelium confessionis mee uindicat fides, uindicator assistas. Audite me itaque cum antiquitatis  auctoribus, o Moyses, antiquiora loquens; cum prophetis, Isaias, potentiora uaticinans; cum euangelistis, Matthee, prima pronuntians; cum apostolis, electe Petre, insignia predicans, intra omnem Ecclesiam Dei felicium turba doctorum uera dicens, atque salutaria disserens, hec me pro certo credere, que credenda intenditis predicare; hec me piissime confiteri, que ipsi ueraciter confitemini; hec me et ipsa nuntiare, que annuntianda docetis. Audite me his posse quibus possum ueram obedientiam dare, quibus toto posse uniuersam Ecclesiam Dei decernitis obedire. Unde quia credidi, propter hoc loquar; quia audiui, non tacebo; quia diligo, annuntiabo; nichil per contentionem et inanem gloriam in omni mea propositione insinuans, nichil in contradictionem  sancte ueritatis instituens, nichil quod subuertat, sed quod aut inueniat, aut reseret ueritatem intendens. [1 1Kb] Quod si, quod abundans miseratio diuine pietatis auertat, indiscretum errabundumque tractantis intentio illic casuali, uel imperito scribentis conatu deduxerit hebetantem, ubi aliter uerum sane scientie lumen, uerum docentium exemplum effulserit, gratus obedio, deuotus assentior, citus occurro. Nihil profanum in confessione habens, nichil alienum a pietate, que Deus est, tenens, nichil quod unam et sacram fidem impugnet, in omni precordiorum abdito gerens, nichil prorsus quod diuinis  rebus obuiet, nichil quod sanctis sacramentis obsistat, nichil quod sacris mysteriis aduersetur. Non ergo me prelatus contemnat, non mihi equalis deroget, non mihi subditus insultet, non me quis de domo lacesset, non me de foro detractet, non religiosus susurret, non popularis immurmuret, non adolescentem senex abnuat, non ceuum iuuenis aspernetur, non minorem natu etas sera derideat, non doctus exprobret, non ignarus abiiciat, non potentior repellat, non humilior auertat, non discipulus molestet, non famulus conuexet, non etas calumnietur, non sexus causetur. Manet enim ueritas in eternum. uiuit quod uerum est. Non desinit quod a uero procedit. Falso non decidit uerum. Fallaciis non uincitur ueritas. Falsis non commutantur que uera sunt. Et si  fallaciarum umbris obtegatur ueritas, reuelabit que uera sunt abdita ueritas. Quod enim falsum est non stabit, quod uerum est non deficiet, quod extra ueritatem est cassum erit, quod a ueritate procul est inanescet, quia ueritas Deus est, et que Dei sunt uera sunt, et que ex Deo sunt sola ueritate subsistunt. Inde qui Dominum annuntiat, ueritatem enarrat. Qui de Deo uera dicit, ueritatis cognitionem pandit. Qui ea que uera sunt asserit, ueritatis iura defendit. Qui ueritatem amplectitur, Dominum diligit. Qui ueritatem facit, Dei uoluntatem adimplet. Deus certe occulta nouit, Deus absconsa cognoscit, Deus abdita penetrat, Deus perscrutatur occulta. Proinde nouit qui deprauat uerum, scit qui immutat ueritatem, intelligit qui ueritatem minuit, in aperto  sapit qui ueritatem exstinguit. ueniet prorsus, ueniet, nec longe est. ueniet de proximo, ueniet e uicino. Sed cum exarserit in breui, cum uenerit in maiestate, cum fuerit in circuitu eius tempestas ualida, cum ante eum precesserit ignis, tunc beati omnes qui illum ueraciter diligunt, beati qui de illo uera dicunt, beati qui ueritatem non spernunt, beati qui faciunt in ueritate iustitiam, beati qui custodiunt in ueritate iudicium, et beati omnes qui confidunt in eum. Iudex enim ueniet, districtus occurret, metuendus aderit, terribilis apparebit. Omnia ergo prospectant, omnia intendant, omnia considerent, me ex toto corde, ex tota anima, ex tota uirtute, ex totis precordiis, ex totis uisceribus, ex eo quod  sapio, ex eo quod enarro, ex eo quod intelligo, non aliud quam ueritatem inquirere, non aliud quam ueritatem diligere, non plus aliud quam diuinam ueritatem inquirere, non aliud quam Deum et que Dei sunt uendicare; solis aduersariis Dei resistens, solis profanatoribus et profanationibus cunctis obuius  existens, solis contradicentibus ueritati amore ueritatis aduersans. Hec ago, ut cum uita ista  fatigauerit egrum, ueritas illa que Deus est, tegat saluandum, et in secula seculorum possideat uiuiturum. Amen.



CAPUT PRIMUM. Synonymorum torrente contra Iouinianum ostendit beatissimam Dei matrem in conceptu et partu uirginem permansisse Dei dono, atque gratia singulari.

O Domina mea, [1 1Kb] dominatrix mea, dominans mihi, mater Domini mei, ancilla Filii tui, genitrix factoris mundi, te rogo, te oro, te queso, habeam spiritum Domini tui, habeam spiritum Filii tui, habeam spiritum Redemptoris mei, ut de te uera et digna sapiam,  de te [2 1Kb] uera et digna loquar, de te uera et digna [3 1Kb] quecunque dicenda sunt dicam. Tu [4 1Kb] enim es electa a Deo, assumpta a Deo, aduocata a Deo, proxima Deo, adherens Deo, coniuncta Deo; uisitata ab angelo , salutata ab angelo, benedicta ab angelo, beatificata ab angelo, turbata in sermone, attonita in cogitatione, stupefacta in salutatione, admirata in dictorum [5 1Kb] ennuntiatione. Inuenisse te apud Deum gratiam audis, [6 1Kb] et ne timeas iuberis, fiducia roboraris, cognitione miraculorum instrueris, ad nouitatem inaudite glorie proueheris. De prole [7 1Kb] ab angelo pudicitia admonetur, de nomine prolis uirginitas certificatur, [8 1Kb] et post fetum integra et pudica manes. Nasciturum ex te sanctum, [9 1Kb] Dei Filium uocitandum tibi ab angelo euangelizatur, et que sit  nascentis regis potentia, mirabiliter intimatur. Quomodo fiet queris, de origine interrogas, [10 1Kb] de ratione perscrutaris, de experientia requiris, de ordine sciscitaris. Audi inauditum oraculum, considera inusitatum opus, animaduerte incognitum arcanum, attende inuisum factum. Spiritus sanctus superueniet in te, et Altissimi uirtus obumbrabit tibi . Tota inuisibiliter Trinitas conceptionem operabitur in te. Sola persona Filii Dei [11 1Kb] in corpore nascitura carnem assumet de te. Ideoque quod concipietur [12 1Kb] in te, quod nascetur ex te, quod prodiet ex te, quod generabitur ex te, quod parturietur ex te sanctum, uocabitur Filius Dei. Erit [13 1Kb] enim hic magnus, erit hic Deus uirtutum, hic rex omnium  seculorum, hic factor omnium rerum. Ecce beata tu inter mulieres, integra inter puerperas, domina inter ancillas, regina inter sorores. Ecce enim ex hoc beatam te dicent omnes [14 1Kb] generationes, beatam te nouerunt [15 1Kb] omnes celestes uirtutes, beatam predicant omnes uates, beatam  celebrant omnes nationes. Beata tu fidei mee, beata tu anime mee, beata dilectioni [1 1Kb] mee, beata preconiis et predicationibus meis. Predicem te donec predicanda es, diligam te donec diligenda es, laudem te donec laudabilis es, seruiam tibi donec seruiendum est glorie tue. [2 1Kb] Tu accipiens solum Deum, postrema Filio Deo. Tu generans simul Deum et hominem prima homine Filio. Cui in suscipiendo tantum hospes Deus, cui in concipiendo incola homo simul et Deus. In preterito munda Deo, in presenti plena homine et Deo, in futuro generans hominem et Deum; [3 1Kb] et fetu et uirginitate leta, et prole et pudore gauisa, et filio et sponso fidelis. Ita seruans filio fidem, ut ne ipse quidem carnis sue nouerit genitorem. Ita seruans sponso fidem, ut ipse te sine uiro  nouerit genitricem. Tanto gloriabunda in filio, quanto uirorum omnium nescia tactu; [4 1Kb] instructa quid nosses, edocta quid crederes, certificata quid sperares, roborata quid sine amissione teneres.

[5 1Kb] Auditu percipe, Iouiniane, corde sapito fatue, precordiis cognosce stulte, sensu disce caduce. Nolo pudorem nostre uirginis corruptum partu causeris; nolo integritatem generatione [6 1Kb] discerpas; nolo uirginitatem [7 1Kb] exitu nascentis scindas. Nolo uirginem genitricis officio priues; nolo genitrici uirginalis glorie plenitudinem tollas. Si horum unum confundis, in toto confusus es. Si hec concordantia nescis, a [8 1Kb] concordia ueritatis ipse priuatus es. Si hec discordantia causaris, semper discors iustitie inueniris. Si uirgini nostre aut generationem, aut integritatem  adimis, grandi dedecore Deo iniuriam facis. Negas enim ualuisse incorruptam seruare, quem fateris absque corruptione adire uirginem potuisse. Negas Deum quod uellet facere quiuisse, quem [9 1Kb] contendis genitricem integram inuenisse, corruptioni deditam reliquisse. Ut ergo asseris, Omnipotentis diuinitas non profuit uirginitati, sed obfuit; quia dum uirgineum decus nascendo uiolauit, summam uirginitatem [10 1Kb] destruxit; ac per hoc ipsum astruis uirginem deturpasse nascendo, quam decorauerat ipse creando.  [11 1Kb] Hebetescat oro, hebetescat cor talia meditans, obmutescat os talia proloquens, adhereat lingua talia promens, non aspiret sermo talia narrans. Ecce enim uirgo ex Deo, uirgo ex homine, uirgo attestante angelo , uirgo iudice sponso, uirgo ante sponsum, uirgo cum sponso; indubitata uirgo, etiam dubitante sponso. uirgo ante filii aduentum, uirgo post filii generationem, uirgo cum filii natiuitate, uirgo post filium natum. uerbo fecunda, uerbo repleta, uerbo uberrima, uerbo partu digna, humana quidem natiuitate, humana lege, humano usu, humana conditione, humana ueritate, illesa, incorrupta, inuiolata, intemerata, integerrima uere. Diuino autem munere, diuino fauore, diuina collatione, diuina adinuentione, diuino dono, diuino concessu;  nouo opere, noua efficacia, noua operatione, nouo effectu, nouo [12 1Kb] patratu, cum conceptu uirgo, per conceptum uirgo, in conceptu uirgo, post conceptum uirgo; [13 1Kb] per partum uirgo, cum partu uirgo, post partum uirgo. uirgo cum nascituro, uirgo cum nascente, uirgo post filium natum. Coniux dicta et uirgo, coniux assumpta et uirgo, coniux credita et uirgo, cum coniuge simul et prole perennis uirgo. Ignota semper [14 1Kb] coniugio, ignota amplexu, ignota tactu, ignota maritali collegio. Et tunc certe, tunc non dubie, tunc uere, tunc ueraciter sancta uirgo, beata uirgo, gloriosa uirgo, honesta uirgo. Sed post generationem incarnati uerbi, post natiuitatem Dei hominis facti, post generationem in Deo hominis assumpti, post natiuitatem [15 1Kb] Deo hominis uniti sanctior  et sanctissima uirgo, beatior et beatissima uirgo, gloriosior et gloriosissima uirgo, nobilior et nobilissima uirgo, honestior et honestissima uirgo, augustior et augustissima uirgo. Sed ne solus tue uesanie uepribus hereas, ne solus spinis tue dementie sepiaris, ne solus tue uecordie sentibus coarcteris, ne solus intelligentie tue aculeis infigaris, ne solus defensionis tue acumine perimaris, [16 1Kb] connectam parem, coniungam parilem, sociabo similem, innodabo cequalem copulabo talem.



CAPUT II. uirginitatem in Dei matre confirmat aduersus Heluidium.


Audi ergo et tu, Heluidi, ad me attende impudorate, me ausculta impudice, me intuere inhoneste, me conspice inuerecunde. Quid [1 1Kb] impudicus commoueris? quid inuerecundus assistis? quid inhonestus accedis? quid sine reuerentia occurris? quid sine pudore uexaris? Quare uirginis nostre principia corruptionis fine coarctas? quam ob rem initia pudoris exitu [2 1Kb] aucte procreationis infamas? cur integritatem diuinitate [3 1Kb] sacratam humana [4 1Kb] conuentione deturpas? [5 1Kb] Nolo huius maiestatis uim irrumpas, ne possessionem Dei conuexare [6 1Kb] ausu temerario pertentes, ne mansionem diuinitatis [7 1Kb] noceas  presumptione contemptionis, ne domum Domini iniuriis corruptionis confodias, ne portam domus Dei, eius [8 1Kb] exitu clausam, a quocunque posse adiri contendas. uirtutum Deus est dominus possessionis huius. Celorum rex est possessor iuris istius. Omnipotens est artifex edificii huius. Solus egressor [9 1Kb] et custos est porte egressionis huius. Nemo cum illo ingressus est, nemo [10 1Kb] egressus; in adeundo eam nemo socius, in egrediendo nemo sodalis. Qualiter introierit, nemo nouit; qualiter [11 1Kb] exierit, egressio sola cognoscit. Absque ueste Deus, ut ita dicam, ingreditur, qui, ut certe dicam, carne uestitus egreditur. Ad domum sui operis uenit, carnis tantummodo uestem tulit. Idem qui uenerat rediit, sed aliter quam incesserat [12 1Kb] , ipse inde processit.  Hanc domum ingrediens non pudoris spolia tulit, sed egrediens integritate [13 1Kb] ditauit. A Domino quidem erat [14 1Kb] mundata, sed aduentu Domini nondum plena. Nuntiante angelo, fundatoris sui cognouit aduentum, et [15 1Kb] noue congressionis admiratur accessum; habitatorem inesse sibi cognoscit, et qualiter in abditis agat, plene non penetrat. uerumtamen animi uirtutes parat in officia seruitutis, defert Domino [16 1Kb] debita iura conditionis. Quod ille celo presidens iusserat, hec in se recepto ministrat, [17 1Kb] approbans se Conditori suo mundam carnem simulque animam preparasse, que et spiritualia obsequia carnali filio detulit, et Dominum sue carnis incorrupta  et incommutabili ueritate uestiuit. Definito tempore, hunc qui uenerat egredi sentit, et placido egressionis leta processu, aliter procedentem inspicit, quam accedentem sciuit. Sue carnis ueritate hunc uidet esse uestitum, et in se sui nitoris ac pudoris integritatem minuisse non sentit; sed potius creuisse [18 1Kb] cognoscit. In hac regione solitudo Deo tantum et domui; in hac mansione singularitas hospitio tantum et hospiti. Hic locus cum uno tantum [19 1Kb] aduentante coheret. Hic uterus unius tantum agnitione congaudet, nec alterius uiri quam nascentis unius membra cognoscit.

Cum ergo hec Spiritus Dei per prophetas predixerit, per doctores firmauerit, per ueritatis [20 1Kb] auctores defenderit, per seculorum eternitatem consolidauerit,  quid tu, noui erroris astructor, quid [21 1Kb] fatuissimus infamator, quid copiose nugis infamas? Quid insanie [22 1Kb] massa proloqui audes, mussitare contendis, susurrare proponis, garrire presumis, ut uirginalis uteri illa habitatio Dei, ut Regis uirtutum [23 1Kb] illa nitore pudoris aula clarissima, ut mansio illa Imperatoris celestium carnis pudice, ut locus gloriosus illius Dei, quem non capit diuersitas uniuersa locorum, post generationem Dei, post incarnationem uerbi, post natiuitatem Domini, post ortum Saluatoris, de carneo uiro periture carnis soboles germinaret; de loco uitali ex mortalitatis semine moritura membra produceret; de conclusionis horto, qui solum uirginitatis insolite florem produxit, spinarum [24 1Kb] maritalium uepres afferret.  De fonte nascentis uirginali egressione signato cenum maritale decurreret? Opto, opto, [25 1Kb] ut sepulcrum oris illius dolor cruciet; illius dentes sera concludat; foueam oris eius immobilitas lingue [26 1Kb] compleat; concaua palati er subductus euacuet; extrema labiorum eris crassedo conglutinet; ne talium uerborum fetor erumpat, ne prosecutionis huius odor aspiret, ne anhelitus loquele susurret, ne uel exilis sonus tinniat, ne uerberatus er uel [27 1Kb] infandissima uerba conformet. Ecce enim insolito modo, insolito usu, insolito ordine, insolito iure, in una persona, in uno corpore, in una conditione, in una etate, alternat honor matris et uirginis, alternat  pudor uirginis et matris; alternat in generante uirginitas, alternat in uirgine generandi facultas; et neutrum cedit ulli, et utrumque in alterutrum deriuatur; et neutrum impeditur ab inuicem, et ambo [1 1Kb] properant sibi. Utrumque seruatur in proprio, utrumque transit in alterum, quia ambo unum, quia duo idem, quia diuersa idipsum, quia indistinctum accidens, quia indiscretum concurrens, quia indifferens superuentum [2 1Kb] . Non matrem uirginitatis deserit decus, non uirginem maternus impedit partus; et uirginem nobilitat fetus, et matrem habet pudor uirgineus. Sicque matris et uirginis nomina nullis dissociata sunt casibus, nullis impedita difficultatibus, nullis lesa prouentibus, nullis dubia rebus. Indiscreta utraque, inseparabilia utraque, indissecabile totum,  indiuisibile totum. [3 1Kb] Accidit aliquando ut esset mater, que uirgo erat. Aduenit ut generaret, que nusquam corrupta usu generis [4 1Kb] maneret. Adfuit ut parturiret, lege parturitionis ignorata. Occurrit ut existeret in filio integra, que in coniuge non [5 1Kb] exstiterat, diminuta. Sed illud est inestimabile, illud incomprehensibile, illud inenarrabile, illud admirabile, illud inauditum, illud inuisum, [6 1Kb] illud incognitum, illud inusitatum, ut uirginitas conceptu clarescat, ut partum uirginitas comitetur, ut generatio assignet uirginem, ut uirginitas probet matrem, matrem quoque ut uirginitas glorificet, uirginem ut grauitas matris [7 1Kb] honoret, ut decus maternum uirginitas assequatur, ut decus uirgineum matris fecunditate seruetur. Ita maternam uirgo accipit ueritatem.  Ita uirginis gloria transit in genitricem. Ita nomen genitricis [8 1Kb] accedit in uirginem, ita pudor uirginis manet in matre. Sic ergo accidit, sic [9 1Kb] euenit, sic adfuit, sic occurrit, ut si matrem queram, uirgo est; si uirginem queram, mater est; si prolem queram, uirginis est; si pudorem queram, matris omnino est. O uirtutum omnium Deus! o creaturarum omnium Deus! o factor omnium Deus! o mirabilium auctor omnium Deus! qui cunctis miraculis tuis, uniuersis insignibus tuis, totis mirabilibus tuis, omnibus [10 1Kb] magnalibus tuis, hoc factum, hoc opus, hoc gestum, hoc actum, miserationis thesauros aperiens, pietatis arcana demonstrans, indulgentie diuitias reserans, clementie riuos emittens in salutem meam et mundi, in redemptionem meam et mundi,  in iustificationem meam et mundi, in liberationem  meam et mundi, fecisti sine loquendi ratiocinatione mirabile, egisti sine rei exemplo singulare, formasti sine comparationis similitudine potentiale, complesti sine consimili equiparatione uitale, finxisti sine intelligendi consideratione inestimabile, sine obliuione perenne, sine defectu stabile, sine interruptione iuge, sine fine laudabile. Per quod error amotus est, per quod languor ablatus est, per quod peccatum deletum est, per quod mors uere destructa est, per quod salus collata, per quod uita concessa, per quod celum patefactum, per quod regnum celorum promissum est, per quod eundi inuenimus uiam, per quod assequimur perueniendi ueritatem, per quod adipiscimur requiescendi uitam, per quod [11 1Kb] habebimus perennem tue dulcedinis uisionem. At nunc iam,  [12 1Kb] modo iam, in presenti, in hoc loco, in hoc situ, in hoc momento, et in hoc tempore, et in omnia [13 1Kb] semper secula seculorum.



CAPUT III. Sanctam Mariam ex natione et stirpe Iudeorum esse, ex fide autem et honore, laude et amore, Christianorum. Tandem aliquot prophetarum oraculis probat uirginitatem summam oportere cum maternitatis gloria copulari.

Quid dicis, [14 1Kb] Iudee? quid proponis? quid astruis? quid obiicis? quid [15 1Kb] obiectas? Ecce uirgo nostra ex stirpe tua est, [16 1Kb] ex genere tuo est, ex radice tua est, ex gente tua est, ex populo tuo est, ex plebe tua est, ex natione tua est, ex origine tua est. uerumtamen ex fide nostra est, ex credulitate nostra est, ex assensu nostra est, ex reuerentia nostra est, ex honorificentia  nostra est, ex laude nostra est, ex glorificatione nostra est, ex dilectione nostra est, ex amore nostra est, ex predicatione nostra est, ex preconio nostra est, ex defensione nostra est, ex uindicatione nostra est. Quod enim tibi Spiritus sanctus de illa per prophetas [17 1Kb] dixit, per oracula intimauit, per figuras innotuit, per precedentia promisit, per subsequentia compleuit, te negante, te non credente, te abnuente, te respuente, te resultante, te blasphemante, ego noui, ego credidi, ego sapio, ego ueneror, ego honoro, ego glorifico, ego amplector, ego amo, ego diligo, ego predico. Quia me gratia preuenit, fides impleuit, misericordia subsecuta est, amor prouexit, et rei huius gloria exaltauit. Te autem quem perfidia auertit, quem prauitas occupauit, quem cecitas  adiit, [18 1Kb] quem error obtinuit, quem obstinatio  indurauit, dicito, quare non credis in genere tuo puerperam uirginem? Quare non credis sine uiro uirginem concepisse? Quare non credis proprium uirginem gestare filium? Quare non credis [1 1Kb] sine uiro uirginem manere post partum? An illo mendacii genere [2 1Kb] illinitus, illo primeue perfidie ueneno crapulatus, illo parentalis fallacie argumento confisus, illo infide [3 1Kb] persecutionis astu peruersus, illo antique pertinacie munimento firmissimus, in sacris litteris adolescentulam, et non uirginem parere posse causaris? Plane mentiris, [4 1Kb] fallis et falleris, falso criminaris, falso impetis, falso proponis, falso contendis, falso arguis, falso defendis. Si enim, ut ais, iuuencula et non uirgo parere posset, quid significaret Dominus ? [5 1Kb] quid miraculi daret? quid admirabile  demonstraret? quid inusitatum ostenderet, si iuuencula pareret quod consuetudinis erat; si puella pareret, quod etatis erat [6 1Kb] ; si adolescens femina parturiret, quod teneritudinis erat; si non impar matrimonio pareret, quod nature simul et temporis erat? Cuius interdum maxima cura [7 1Kb] de sponsorum manet electione sollicita? cuius mens de future coniunctionis est exspectatione peranxia? Cuius uota sunt secundum [8 1Kb] sodalium experientiam non incerta? Sed uere illud [9 1Kb] esse signum, si uirgo pareret, et integra esset. Illud [10 1Kb] efficere nouitatem, si uirgo parturiret [11 1Kb] , et pudore nitesceret. Illud haberi admiratione condignum, si uirgo generaret et incorrupta consisteret. In illo ostendi miraculum, si in humana conceptione fieret, quod humana natura nesciret. In  illo dari signum, si [12 1Kb] nulli maritata uiro, fieret pariens uirgo. In illo rei stuporem fieri, si femina et uirginalibus simul et maternis inseruiret officiis. In illo [13 1Kb] facti admirationem [14 1Kb] perauctam iri, si uno mulier tempore letaretur premiis simul et pudoris et prolis. Ut ergo noueris in signo concepisse hanc feminam, non in usu; in admiratione, non in conuentione fetosam existere; in nouitate miraculi, non in uetustate parere coniugali; in incorruptione uirginea fecundari, non in federe nuptiali; Dei mater est, sed propter incarnationem uerbi; Dei genitrix est, sed propter assumptionem hominis; Dei administratrix est, sed [15 1Kb] propter quod idem subditus erat parentibus suis; Dei nutrix est, [16 1Kb] quia huius nutricii reges et regine nutrices erunt . Quoniam iste filius eius,  Deus et homo est, uerbum et caro est , diuinitas et humanitas est, pax nobis, scandalum uobis est; sapientia nobis, stultitia gentibus est . Inde merito humana referuntur ad Deum, et que Dei sunt referuntur ad hominem. Inde insolida hominis Dei [17 1Kb] participatione roborantur, et solida Dei hominis participatione infirmari dicuntur. Inde in imis summa perueniunt, inde in summis ima pertingunt, inde insolida solidantur solidis, inde insolita solitis temperantur, inde insolita sublimantur insolitis. Que ut uera esse non ambigas, audi sancti Spiritus uerba, audi prophetarum oracula, audi [18 1Kb] uaticinantium dicta, audi ueritatis preconia. Isaias: Paruulus, inquit, natus est nobis; filius datus est nobis . Paruulus idem est Christus, quia homo non sibi, sed nobis  est natus; filius datus est nobis, quia utique Deus Filius Dei se dedit incarnari pro nobis. Et ecce homo est, in eo quod paruulus natus est nobis; Deus autem est ipse qui Filius Dei datus est nobis. Item Dauid: Minorasti eum paulominus a Deo . Is qui minoratus dicitur a Deo, Deus certe equalis est Deo. Quia in eo quod dicitur minoratus, homo est uere humilis natus. In Psalmis ita Pater [19 1Kb] de eo, quia Deus est: Ex utero, inquit, ante luciferum genui te . Quia homo est, alibi dicitur: Quasi de uulua [20 1Kb] egredietur tibi ros adolescentie tue. Item alibi: Homo factus est in Sion, et ipse fundauit eam Excelsus . In hoc quod factus est, humilimus homo natus est. In eo quod fundauit eam, excelsus est Deus. Multa quidem et alia, copiosa uere,  sufficientia prorsus, abundantia certe, exuberantia plene poteris inuenire de duabus naturis in Christi huius unione connexis: si [21 1Kb] tamen in illo credas, si illi fidelis existas, si ei fidem ueram exhibeas, si illum in ueritate confitearis, si illi ueram confessionem impendas. Que tamen ego ipse ex toto non pretermittens, coniiciens innectam aliqua post paulisper. Cuius ergo tante glorie et dignitatis est Filius, ut sit in assumpto homine Deus? Audi quante glorie et nobilitatis est genitrix eius. Hec in Isaia uirga exiet ex radice Iesse , id est, de genere eius exorta; [22 1Kb] uirga, que florem hunc Christum spirituali tantum infusione sine hominis corruptionis accessione produxit. Item in Isaia hec sola terra fide aperta, non corruptione, germinare potuit Saluatorem,  rorantibus celis, et nubibus pluentibus Iustum , id est, prophetis pronuntiantibus eius aduentum. Hec in Ezechiele domus Dei est, cuius pudoris integerrima claustra, [1 1Kb] ad Orientem consistens porta semper est clausa . Que neque ante natum, neque post natum hunc filium alterius accessum uel transitum nouit. Quia ipse solus Dominus per eam nascendo transiuit. Unde et semper est clausa, quia semper est uirgo. Hec uirgo in psalmo thalamus Dei est, quia de utero eius iste incarnatus Deus processit uelut sponsus, in ea relicto perennis uirginitatis decore [2 1Kb] mansuro . Item in Psalmis hec terra est, de qua ueritas oritur, que ueritas Christus eadem est, et que de celo prospexit iustitia [3 1Kb] eius . Item in Psalmis: Hec terra fructum  suum dedit, id est, Christum nostrum genuit, in quo et benedixit nobis, idem Dominus [4 1Kb] Deus noster, ut benedicat nobis Deus, et simus benedicti a Deo ter uocabulo repetito. [5 1Kb] Quem in Trinitate unum Deum omnis terre metuant fines .



CAPUT Iu. Hortatur Iudeum, ne uirginis et matris minuat gloriam, cuius ignominia redundat in prolem. Et quod uirginem adorant omnes celestes uirtutes, et confluunt ad eam omnes populi, Iudeorum quoque perfidiam obiter ostendit ab antiquis Patribus diuinitus prophetatam.

Sit, rogo, iam, sit, rogo, Iudee, gratissimum tibi tante uirginis decus in tua cognatione repertum. Sit amabile tante glorie uirginem in tuo genere inuenisse. Sit letum in tua traduce tante pudicitie uisum  insigne. Sit [6 1Kb] iucundum in stirpe tantumdem tua patefactum tale miraculum. Ecce impleta est omnis terra per hanc uirginem gloria Dei. Cognouerunt omnes a paruo usque ad magnum per hanc uirginem Deum uiuum. uiderunt omnes per hanc uirginem salutare Dei. Rememorati sunt et conuersi per hanc uirginem ad Dominum uniuersi fines terre . Adorant in conspectu Filii eius omnes patrie gentium: ipsius est filii regnum, et ipse Deus dominabitur gentium . Cantant omnes ipsi Domino Filio eius redemptionis sue canticum nouum, quia [7 1Kb] nascendo de hac uirgine magnalia fecit. Notum fecit Dominus per hanc uirginem salutare suum, et ante conspectum nostrum reuelauit hanc iustitiam suam . Inuenerunt per hanc uirginem  Deum, [8 1Kb] qui eum per obseruantiam legis inuenire non potuerunt. uenit per hanc uirginem Deus, et congregatis gentibus et linguis, uenimus et uidimus gloriam eius, quasi gloriam unigeniti a Patre . Congregate sunt omnes gentes in nomine huius  Domini [9 1Kb] in medio Ierusalem, que est uisio pacis , id est, Ecclesia uniuersalis, et non ambulabunt ultra post prauitatem cordis sui. Iurauit Dominus in ueritate et iudicio. Et ecce tali matre progenitum omnes gentes benedicunt, ipsumque collaudant. Ecce iste Deus fortitudo nostra est. Ad hunc omnes gentes uenimus ab extremis terre, et cum Ieremia [10 1Kb] dicimus: uere mendacium possederunt patres nostri . Ecce in die nouissimo hic mons filius uirginis huius preparatus est in uertice montium , id est, eleuatus est super Apostolos nostros, et super omnium uirtutum celestium maiestates. Confluimus ad eum omnes populi, et properamus gentes multe. Ascendimus ad hunc Dominum, montem Domini, et ad domum Dei Iacob,  que est Ecclesia Dei uiui. Docet nos de uiis suis, imus in semitis eius, quia lex gratie de Sion egressa est, et uerbum Domini de Ierusalem. In quo iussum est sanctis apostolis nos omnes in eius nomine baptizari, et sancto Spiritu adimpleri .

De te autem propter cordis tui pessimi obstinationem, propter impuram uoluntatem, propter infidam mentem, propter conscientiam malam, propter incredulitatem iugem, propter superbiam ueram, propter obedientiam fallacem, propter promissa infidelia, propter fidem [11 1Kb] inconstabilem, audi Dominum in Deuteronomio proclamantem: [12 1Kb] Eritis gentes ad caput, incredulus autem populus ad caudam . [13 1Kb] Cui incredulus nisi isti Deo, in humilitate hominis ex hac uirgine nascituro? Item Ieremias:  Preuaricatione preuaricata est in me domus Iuda, ait Dominus. Negauerunt [14 1Kb] me, et dixerunt: Non es ipse . Quod nunc usque, Iudee, propter hunc Christum Dominum meum huius uirginis filium, dicis non esse Christum. Exspectas alium, cum quo pereas, Antichristum. Item Isaias: Tota die expandi manus meas ad populum non credentem, et contradicentem mihi . Non credentem et contradicentem; cui nisi isti Domino? qui quoniam de hac uirgine [15 1Kb] natus est, credere nolunt hunc esse Deum. Item Ieremias: Quomodo dicitis, Sapientes nos sumus, et lex Dei nobiscum est? uere mendacium operatus est stylus mendax scribarum. Confusi sunt sapientes perterriti, et capti sunt. uerbum enim Domini proiecerunt, et sapientia nulla est in eis  . Quod uerbum? Hoc utique de hac uirgine carnem factum. Et quam sapientiam? Hanc scilicet Dei Patris, que gentibus stultitia est. Item Isaias: Audite me, duro corde, et qui longe estis a iustitia: prope feci iustitiam meam, et non elongabitur, et salus mea non  morabitur . Que iustitia, et que salus, nisi hic [1 1Kb] utique a quo iustificati et saluati credentes sumus? Item Isaias: Educ foras populum cecum, et oculos habentem; surdum, et aures sunt ei . Quid non uidentem, et quid non audientem, nisi hunc Dei Filium, ex homine incarnatum, et cuncta que de eo multifarie sunt [2 1Kb] predicta? Item in Osee: ue, inquit, eis! quoniam recesserunt a me; uastabuntur, quia preuaricati sunt in me; [3 1Kb] et ego redemi eos, et ipsi locuti sunt contra me mendacium . A quo recesserunt? Utique a me, quem humilem uidentes hominem esse, [4 1Kb] contemnunt Deum. Et quod mendacium locuti sunt, [5 1Kb] nisi quod et in Ieremia dicente legimus: Non est ipse. Et quare non est ipse? Quia uidimus eum, et non erat aspectus; et  desiderauimus despectum et nouissimum uirorum, uirum dolorum, et scientem ferre infirmitatem; et quasi absconditus uultus eius et despectus, unde nec reputauimus eum . Quibus uerbis tua incredulitas significatur, cui uisus est Christus non habere speciem, neque decorem, unde neque a te reputatus est esse Deus. Dixi celer, dixi currens, dixi [6 1Kb] transiens, dixi pernix, dixi uelox, dixi citatus, que cito reperi, que de uicino attigi, que de proximo inueni, que de confinio intuli. Nam si peritia pollens, si prudentia uigil, si acumine uiuax, si inquisitione strenuus, si sollicitudine minus iners uellem, aut possem, dies mihi deficiet, momenta decrescent, hore [7 1Kb] lassabunt, mane ruet, meridies [8 1Kb] liquescet, uespere decidet; intempesta et gallicinia, [9 1Kb] crepusculumque,  noctiumque abundantie non suppetent, non [10 1Kb] coherent de talibus sacramentis aut fidei mee congrua, aut perfidie tue discordantia, et aduersa promere uel narrare. Unde iam ueni mecum ad hanc uirginem, ne sine hac properes ad gehennam. ueni abscondamur sub uelamento uirtutis eius, ne induaris confusione, sicut diploide. ueni confiteamur, ego delicta iuuentutis et ignorantie mee, et tu delicta sacrilegii et sceleris tui, ne reuelent celi iniquitates tuas. ueni humiliemur in ueritate confessionis et laudis eius, ne terra consurgat aduersum te, asserens tanti sceleris se tuam perfidiam sustentasse. Non erubescas filium eius esse Deum tuum, ne ipse te erubescat coram angelis suis. Non erubescas sermones eius, ne ipse te in adnotatione libri uiuentium  erubescat. Confitere illum in regione terrarum, ne ipse te non confiteatur in terra uiuentium. Confitere illum Deum esse et filium hominis [11 1Kb] uirginis matris  ut ipse te confiteatur coram Patre sue diuinitatis. Time maiestatem eius inter homines, ne te humanitas eius in tartara precipitet coram angelis suis. Dilige illum dum patiens est, ne odio habeat te, dum iudicauerit te

Arbitror me per uirtutem Dei hostem ut potui confodisse, reliquisse cesum, abiecisse eneruatum, exanimem dimisisse. Unde et pallidus adest, exsanguis superest, defessus angitur, fatigatus manet, concisus iacet, confossus ruit, elisus interiit: de uitali flatu nichil superest, de spe uite iam nichil est, de reditu uite illi exspectatio non est. Unum tantum [12 1Kb] deest, quod halitus perfidie anhelat, quod exile murmur erroris aspirat, quod tenui tabo de sacrilegii sepulcro anime naribus [13 1Kb] fetor exhorret. uerum redeam, [14 1Kb] repedem, retro gradiar,  retro conuertar, et non eam, donec deficiat; non uadam, donec intereat; non pergam, donec [15 1Kb] attritus sub pedibus meis euanescat, ne de cadauere perfidie quidam uermiculus supersit, ne de morticinio sacrilegii tinea quecunque consurgat, ne de tabo profanationis quodcunque genus uermium oriatur, quod in criminum antro demonum fauoribus pastum, etsi non assurgat in belluam, euolet in uolucrem, applaudatque sibi nostre disputationis retia euasisse, qui funditus se ingemiscit uincere nequiuisse; gutturque a capulo disserte ratiocinationis abducat, [16 1Kb] et per ereas potestates leuitate uagabunda ferendus sese fraude suspendat, ac scilicet sub pauore uel fuga illi arrideat, cui sub spe [17 1Kb] uictoria non concordat. Auditum ergo antequam loquelam,  exanimate hostis, appone; auriculam antequam linguam adaperi, ante auris quam oris remoue seram, ut prius noueris quam loquaris, primitus sapias quam respondeas, prius corde percipias quam ore depromas. Sicque de hac ueritate ut cognoscas plenitudinem ueritatis asserere, considera, intuere, uide, intellige, perpende, animaduerte, intende, scito, sapito, disce, cognosce, hunc eumdem esse Deum ex Deo in ueritate nature sue, qui ex uirgine [18 1Kb] factus est homo in ueritate nature mee; hunc esse perenniter eternum, qui dispensatiue factus est temporalis; hunc uenisse, qui est uere immobilis; hunc [19 1Kb] contineri in loco, quem non continet locus; hunc esse intra locum, qui est omnium locus. Nam et, ut [20 1Kb] expressius dicam, ipso ducente sequar eum; ipso  preeunte, curram post illum; ipso antecedente, uadam post eum; [21 1Kb] ipso adiuuante, uel uocante, ingrediar ad illum, et in quantum ipse [22 1Kb] permiserit, asseuerem  tibi, ostendam tibi, enarrem tibi, promam, expediam, conuincam, probem, quis est idem ipse qui uenit, et unde uenit, et quando uenit, et ubi uenit, et quare uenit, et quomodo uenit, et quid egit.



CAPUT u. Sacrum Incarnationis explicat arcanum.

Audi iam nunc, quis est Christus qui uenit; audi iam nunc, quis est idem qui uenit; non alius quam Deus, et omnipotens Dominus. Dicat Malachias: [1 1Kb] ueniet ad templum sanctum suum dominator, [2 1Kb] quem uos queritis, et angelus testamenti, quem uos uultis . Item in Exodo Pater de eodem [3 1Kb] ad legislatores: Ecce mitto angelum meum, qui precedat te, et custodiat [4 1Kb] te in uia, et introducat in locum quem paraui. Obserua eum, et audi uocem eius;  nec contemnendum putes, quia non dimittet cum peccaueris. Et est nomen meum in illo . An quia angelum audis, non putas esse factorem Deum, sed quempiam angelum factum? Absit. Magna certe dementia agitaris, si credis Deum cuiquam angelo et potestatem et nomen proprium contulisse, atque contra tuam simul et meam uocem, [5 1Kb] non sit unus Deus qui fecerit omnia. Quare angelum dicis illi esse equalem? [6 1Kb] Quod utique dicendum non est, quia ita non est, uerum non est Quis enim in nubibus equabitur Domino? Aut quis similis erit Deo inter filios Dei , id est, in angelis bonis, et in [7 1Kb] hominibus sanctis, quos adoptionis amore diuine paternitatis pietas filios uocat. Unde Christus uenit? [8 1Kb] unde uenit? uere non aliunde quam de Deo uenit. Audi  ipsum per Salomonem: Ego ex ore Altissimi processi . Item Pater in Psalmis de eo: Ex utero ante luciferum genui te . Hinc et alias ipse per Salomonem: [9 1Kb] Ante colles ego parturiebar . Et Zacarias: Hec dicit [10 1Kb] Dominus exercituum: post gloriam misit me ad gentes, que spoliauerunt uos. Qui enim tetigerit uos, tanget pupillam oculi eius, quia ecce leuabo manum meam super eos, et erunt preda his qui seruiebant sibi; et scietis quia Dominus exercituum misit me . uide omnipotentem Dominum exercituum ab omnipotente Patre Domino Deo exercituum missum, quando Christus uenit. Missus est autem ad gentes post gloriam deitatis, quam apud Patrem habuit, cum fieret humilis in forma serui, qui erat equalis paterne  diuinitati. Item Isaias: Ego primus, et ego nouissimus; manus quoque mea fundauit terram, et dextera mea mensa est celos. Non a principio in abscondito locutus sum: ex tempore antequam fieret,  ibi eram, et nunc Dominus misit me, et spiritus eius . Ecce qui primus, et nouissimus, et factor omnium est, mittitur a Domino Patre, cui et ceternus, et cequalis habetur. Item quando Christus uenit? quando uenit? dicat Iacob in benedictionibus patriarcharum. Non deficiet princeps de Iuda, nec dux de femoribus eius, donec ueniat qui mittendus est; et ipse erit exspectatio gentium . Tunc ergo uenit, quando per ambitionem, succedente in regno Herode alienigena, defecit in [11 1Kb] Isrel princeps de Iuda; in quo defectu aduenit ille qui mittendus erat, quem gentes et populi exspectabant. Item in Daniele, ad se loquente angelo: Daniel, animaduerte sermonem, et intellige uisionem. Septuaginta hebdomades abbreuiate sunt super populum  tuum, et super urbem sanctam tuam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio, et prophetia, et ungatur sanctus sanctorum . Quod tempus olim esse completum, predictarum rerum et euentus et exitus docet. [12 1Kb] Item ubi uenit? dicat Micheas: Et tu, Bethleem, domus Ephrata, [13 1Kb] nunquam paruula es in millibus Iuda: ex te mihi egredietur qui sit dominator in Isrel . Et hoc secundum carnem; nam secundum diuinitatem, illud est quod connectit: Et egressus eius a diebus eternitatis. Item Dauid: Ambulabunt de uirtute in uirtutem, et uidebitur Deus deorum in Sion . Item Ieremias in lib. Baruch: Hic est Deus noster, et non estimabitur  alter ad eum: qui inuenit omnem uiam prudentie, et ostendit eam Iacob puero suo, et Isrel dilecto suo; post hec in terris uisus est, et cum hominibus conuersatus est . [14 1Kb] Item quare Christus uenit? Per Isaiam ipse dicit: Spiritus Domini super me, propter quod unxit me, euangelizare pauperibus misit me, predicare captiuis redemptionem, et cecis uisum . Item ipse: Ecce Deus noster, ipse ueniet, [15 1Kb] et saluos nos faciet. Item Habacuc: Existi in salutem plebis tue, ut saluos facias electos tuos . Item quomodo [16 1Kb] uenit? Abiectus utique et egenus. Dicat Zacarias: [17 1Kb] Discite, filie Sion: Ecce rex tuus uenit tibi iustus et saluans, pauper, [18 1Kb] et sedens super asinum indomitum . In psalmo Dauid de eo ait: Ego autem  sum uermis et non homo, opprobrium hominum, et abiectio plebis. Item apud Isaiam ex persona Dei Patris: Ecce intelliget seruus meus, et exaltabitur, et eleuabitur, et sublimis erit ualde. Sicut obstupuerunt  super te multi, sic ingloriosus erit inter uiros aspectus eius, et forma eius inter filios hominum. Iste asperget gentes multas. Super ipsum continebunt reges os suum, quia quibus non nuntiatum est de eo, uidebunt, et qui non audierunt, contemplabuntur. Quis [1 1Kb] credit auditui nostro, et brachium domini cui reuelatum est? Et ascendet sicut uirgultum coram eo, et sicut radix de terra sitienti ; non est species ei, neque decor; et uidimus eum, et non erat aspectus, et desiderauimus eum, despectum, et nouissimum uirorum, uirum dolorum, et scientem ferre infirmitatem; et quasi absconditus uultus eius et despectus, unde nec reputauimus eum. uere languores nostros ipse tulit, et dolores nostros ipse portauit, et nos putauimus eum quasi leprosum, et percussum  a Deo, et humiliatum. Ipse autem uulneratus est propter iniquitates nostras, et attritus est propter scelera nostra; disciplina pacis nostre super eum, et liuore eius sanati sumus. Omnes nos quasi oues errauimus, unusquisque [2 1Kb] in uiam suam declinauit; et Dominus posuit in eo iniquitates omnium nostrum. Oblatus est, quia ipse uoluit, et non aperuit os suum. Sicut ouis ad occisionem ducetur, et sicut agnus coram tondente se obmutescet, et non aperiet os suum. De angustia et de iudicio sublatus est, generationem autem eius quis enarrabit? Quia abscissus est de terra uiuentium, propter scelus populi mei percussi eum; et dabit impios pro sepultura, et diuites pro morte sua, eo quod iniquitatem non fecerit, neque dolus inuentus fuerit in ore eius. Et Dominus  uoluit eum conterere in infirmitate. Si posuerit pro peccato animam suam, uidebit semen longeuum [3 1Kb] , et uoluntas Domini in manu eius dirigetur. Pro eo quod laborauit anima eius, uidebit et saturabitur. In scientia sua iustificabit ipse iustus seruos meos multos, et iniquitates eorum ipse portabit. Ideo dispertiam ei plurimos, et fortium diuidet spolia, pro eo quod tradidit in morte animam suam, et cum sceleratis deputatus est. Et ipse peccata multorum tulit, et pro transgressoribus orauit ut non perirent . Item apud eumdem: Non clamabit, neque audiet quis in plateis uocem eius. Calamum quassatum non conteret, et linum fumigans non exstinguet, sed in ueritate docebit iudicium, et proferet iustitiam, quoadusque ponat in terra iudicium, et in nomine  eius gentes sperabunt . Et in Psalmis de seipso sic ait: Ego autem sum uermis et non homo, opprobrium hominum, et abiectio plebis .



CAPUT uI. Oratione premissa probat filium sancte Marie esse Deum.


Adaperi, iehsu meus, adaperi os meum, et reple illud confessione misericordie tue. Tange os et auriculam cordis mei dicens: [4 1Kb] Adaperire; [5 1Kb] ut audiam [6 1Kb] quid loquaris per Spiritum sanctum tuum. Reple os meum laude tua, ut possim enarrare magnificentias tuas, atque confitear tibi misericordias tuas, et mirabilia tua filiis hominum, qui uiuis et regnas in secula seculorum. Amen. Quid egisti, domine? Quantum ad omnipotentiam unice Trinitatis pertinet, omnia per te facta sunt, et sine te factum est nichil. Quantum autem ad id attinet, quod specialiter in tua persona incarnari, et hominibus apparere saluator omnium  aduenisti, et ipse factus es sub lege, natus ex muliere . uerum et [7 1Kb] quos operum tuorum egressus habueris, atque quosnam saltus mirabilium diuersitatibus dederis, Psalmista dicat: uisi sunt gressus tui, Deus, ingressus Dei mei . Illi utique quibus in mundum per uirginem uenisti, et quibus ad Patrem per resurrectionis gloriam rediisti. Unde et uenisse te tam multa uaticinantium dicta confirmant, quam operum tuorum exempla demonstrant. Cum igitur in mundum uenisti, aduersans tibi Iudea date sibi legis assertionibus cognoscat quid egeris. Primo itaque, Iudee, cum inuisibiliter hic Dei Filius et omnipotens Deus ad uirginem uenit, quid egit, nisi ut iuxta quod Isaias dicit, de egressa uirga, id est, de matre uirgine, de radice generis Iesse [8 1Kb] ascendit hic flos ? Nascitur utique  Filius, nulla corruptione [9 1Kb] creatus, sed sola sancti Spiritus infusione generatus. Item iuxta eumdem ait , ut non in usu iuuencula, sicut tu mentiris, sed sicut ego uerum dico, in signo concipiat, et pariat uirgo. Item iuxta eumdem ait , ut sine corruptionis accessu, solo Spiritus sancti calore, et uirtutis Altissimi obumbratione aperiatur terra corporis, uirginalis uterus, et hunc germinet saluatorem. Item iuxta Danielem ait , ut abscidatur, id est, ut [10 1Kb] abstrahatur hic lapis de monte generis Iudeorum sine manibus precidentis, id est, sine operatione corruptionis; et ueniens in terram amplitudinis totius mundi, impleat potentia sua orbem terrarum, et a mari usque ad mare firmet dominium suum. Item uero iuxta Psalmistam ait ,  ut [11 1Kb] egrediatur sponsus de thalamo uteri uirginalis, assumpturus illam sponsam ex omnibus nationibus, [12 1Kb] Ecclesiam uniuersam. Cui alio loco dicitur: Audi, filia, uocem Dei, et uide misericordiam preuenientis te Dei. Et inclina aurem obedientie tue, et obliuiscere  populi tui profanationes, et operum prauitates, et ne recorderis [1 1Kb] domum patris tui , diaboli uidelicet, [2 1Kb] siue mundi illecebras, et temporalium rerum turpes amores. Item iuxta Psalmistam ait , ut de terra materni corporis oriatur nascentis ueritas carnis, et respiciat de celo iustitia deitatis. Sicque in unitate persone Deo et homine consistente, hec terra uirginis nostre hunc det filii fructum, dante nobis Domino benignitatem nostre redemptionis. Item iuxta Ezechielem ait , ut de hac materni uteri domo per pudoris uirginei portam idem Dominus Deus Isrel egrediatur, ac dum nec ante, nec post natiuitatem eius ullum unquam integritas corruptionis nouit accessum, eadem porta sit clausa, quia semper est uirginitatis sera  conclusa. Horum itaque [3 1Kb] uaticiniorum omnium ad hoc summa porrecta est, ut de Spiritu sancto et Maria semper uirgine fieret hoc uerbum caro, fieret Deus homo, fieret humanum quod erat diuinum, non diminutione deitatis, non interitu eternitatis, non commutatione incommutabilis ueritatis, sed assumptione carnis, sed [4 1Kb] participatione hominis, sed societate humanitatis. Sicque [5 1Kb] in unitate persone idem sit uerbum qui caro, idem sit homo qui Deus, idem sit et qui diuinitas et qui humanitas est. Ac per hoc iuxta Ieremiam  ipse unus Christus sit Deus, qui inuenit omnem uiam prudentie, qui et cum hominibus conuersatus est homo. Iuxta Psalmistam  ipse sit homo in Sion natus, qui fundauit eam Deus excelsus. Iuxta Isaiam ,  qui dicit: Quiescite ab homine, cuius spiritus in naribus eius est, quia excelsus reputatus est; ipse sit homo in cuius humanitatis aspirationibus diuinitatis eius spiritus est, qui sit et Deus, qui est reputatus excelsus. Iuxta Dauid  ipse sit Dominus Deus, ad quem loquitur Dominus Deus, ipse sit homo, qui sedeat a dextris Dei. Iuxta Isaiam  ipse sit homo, qui paruulus natus est nobis, qui sit et Deus, qui filius Dei datus est nobis. Iuxta Psalmistam  ipse sit Deus, cui dicitur: Sedes tua, Deus, in seculum seculi; qui sit et homo, qui per exsultationis oleum sancto Spiritu dicitur unctus. Iuxta uocem Domini per Ieremiam , ipse sit homo, cui dicitur: Ecce [6 1Kb] uenient dies, dicit Dominus, et suscitabo Dauid germen iustum, et regnabit  rex, et sapiens erit, et faciet iudicium et iustitiam super terram; qui sit et Deus, cum subiicitur: In diebus eius saluabitur Iuda, et Isrel habitabit confidenter, et hoc est nomen quod uocabunt eum, iustus Deus noster. Iuxta Micheam  ipse sit  homo, de quo dicitur: Stabit, et uidebit, et pascet gregem suum; qui sit et Deus, cum subiungitur: In uirtute Domini et honore nominis Dei sui erunt; quoniam nunc magnificabitur usque ad terminos terre, et erit iste pax. Audisti quid egerit adueniens Deus in utero uirginis? Audisti quod cum sit Deus, homo factus est? Audisti quia cum aliud sit Deus, et aliud homo, non tamen est alter Deus, et alter homo, sed unus est [7 1Kb] Dominus noster iehsu Christus, idem Deus et homo? Audi iam nunc que miraculorum opera egerit, que mirabilium acta gesserit, que magnalium gesta fecerit, quas uirtutum operationes patrauerit, quos operationum effectus ediderit. Certe hec que auditurus es, in gente tua, in genere tuo, in populo tuo, in plebe tua, facta cognosce.  Quoniam et ipse qui ea fecit secundum quod homo est, ex [8 1Kb] traduce tua, ex stirpe tua, ex propagine generis tui, in ueritate carnis nature mee uoluit nasci. Sed uellem plane contra sacrilegium et perfidiam tuam ueritatis huius negotium partis mee assertoribus intimare, [9 1Kb] et ueridicum ius ueritatis mee coram Domino et angelis eius in foro orbis terrarum, spectantibus cunctarum nationibus gentium, in eorum testium fidem proponere. Sed uideo te fallaci conatu, peruerso astu, infido obiectu, labenti congressu, deprauato animo, impuro sensu, [10 1Kb] hyperbatonico eloquio, quod est ex omni parte confusum, uelle te respondere, Instrumenti Noui auctores nolle recipere, sed auctoritatis uetustate assertionibus dimicare. Respondebo et ego: Si nouis assertoribus ueritatis  minime cedis, saltem ipsi pro se loquenti ueritati succumbe. Sed rursum obiicis: Hec, que dixisse ueritatem opponis, nouorum sunt predicatorum intimata preconiis. Et ego dicam: Ut ergo ais, tempore, non auctoritate contendis; electione, non iure disceptas; uelle, non ordine causam narras, dum uetustatem nouitati preponis, dum noua ueteribus impugnas, dum ueteribus noua euacuare conaris. Certe iste directus inite disceptationis est ordo, iste actionis debite de iure processus, hoc negotii uerum initium, hic disputationis ordinate competens modus, ut uetusta promissa noua opera compleant, ut umbram ueritas excludat, ut incerta et occulta patens exhibitio manifestet, ut antiquitatis arcana noua fides aperiat, ut ueternorum secreta credulitas adueniens  reuelet, ut absconsa mysteria religionis nouitas ostendat, ut temporum primitiua temporum plenitudo corroboret. At nunc quid uetera queris, [11 1Kb] que transierunt, et ecce facta sunt noua? quid illorum temporum recordaris, propter que facta non sunt? quoniam  facta sunt propter nos, in quos fines seculorum deuenerunt. Quid tantum uaticiniis primeuis attendis, cum iam omne uaticinium rei geste sit exhibitione completum? Quid de lege et prophetis agis, cum ea que usque ad Ioannem dixerunt, in Deo Christo Iesu nostro esse completa testentur etiam rerum omnium elementa? [1 1Kb] Quid uero dicam? ideo te nolle recipere nouos, quia spreuisti uetustos; ex hoc iura nouitatis impetere, ex quo antiqua uisus es [2 1Kb] spreuisse; ex hoc renuere gratiam, ex quo impugnaueras legem; ex hoc non dare fidem Euangelio, ex quo dudum contradixeras legali precepto; ex hoc impugnare apostolos, ex quo impugnaueras et prophetas; ex hoc non acquiescere doctoribus meis, ex quo non acquieuisti rectoribus tuis; ex hoc profanare ueritatem, ex quo profanaueras et ueritatis  promissionem; ex hoc reuelata nescire, ex quo [3 1Kb] adoperta noluisti cognoscere; ex hoc esse [4 1Kb] perfidum in temporum plenitudine, ex quo fuisti infidus in futurorum promissione. Sed age nunc, quonam ordine propositionis peruerse hic modus poterit esse iustus, ut in assequenda ueritatis cognitione, de turba ueridicorum personas eligas, quibus credas, [5 1Kb] et dum emicans patule ueritatis fulgor dixerit, non attendas? Quo uenefico ore, quo itinere dirigitur huius actio commoti certaminis, ut me apertiora iudicia proferente, tu in tua electione constituas quod in mea contradictione defendas? Postremo que tergiuersatio ista est, ut ego ueritatem proferam, quam tu [6 1Kb] renuas uidere, et de eiusdem coneris inquisitione  contendere? Aut quisnam hic conglobate responsionis est ictus, [7 1Kb] ut assertores ueritatis inquiras, et prolatam ueritatem uidere contemnas? Si licet tibi eligere cui credas, ergo eligere liceat et quod credas. Si licet tibi electione tua uindicare quod credis, [8 1Kb] liceat et electionis inuenire auctorem cui credas; ac per hoc ita iudiciorum regulas rumpis, ut de electione feras libitum, non de iusta disceptatione iudicium. Non enim quod debes, sed quod placet dicis; neque quod inueniat, sed quod operiat ueritatem opponis, dum publice ueritati non credis, et hanc in abditis queris, dum per semetipsam quid uerum sit de se ueritas clamat, et tu de illa quid uerum se habeat electionis disputatione requiris. ueritas dicit per semetipsam: Ego sum; et tu, qui speciem ostendat  ueritatis inquisitorem queris! ueritas dicit:  Ego sum uia ; et tu in deuiis uiam queris! ueritas dicit: Ego sum uita; et tu uite precones inquiris! ueritas dicit: Qui sitit, ueniat et bibat ; et tu qui sitientem potet, asciscis! ueritas dicit: Ego a Deo exiui, et ueni in hunc mundum ; et tu eligis quis sit ille qui uenire possit in mundum! ueritas dicit: Ego et pater unum sumus, et: [9 1Kb] Qui me uidet, uidet et Patrem; et tu asseris hunc nec a Deo esse, nec huic equalem existere posse! At uero quia ex defensoribus partis tue tibimet applaudis, nolo sis anceps. Pro certo autem disce, quia quos tibi aduocas, mei sunt; quos tibi assumis, proximi mihi sunt, et quos tibi asciscis notissimi mihi sunt. Que enim [10 1Kb] in tuis auribus suis uocibus indiderunt, cordi meo uirtute intelligentie  impresserunt; que tibi sonuerunt, mihi coheserunt; que te sonitu tetigerunt, me tactu illustrauerunt. Sed iam [11 1Kb] placabilis ego cedam, non uictus ueritate, sed fultus, cum tu infamis cedas, non fultus ueritate, sed uictus. Astipulabunt enim testes tui que assero, firmabunt que intimo, asseuerabunt que propono, stabilient que contestor, statuent que intulero. Fides namque mea illorum est ueritas, propositio mea illorum est attestatio, cognitio mea illorum est testimonium, loqui in tempore meum, illorum est sapere in eternum; proponere meum, firmare est [12 1Kb] eorumdem; non tacuisse meum, dixisse illorum est. Sic lingua mea flatus illorum est, sic eloquium meum spiritus eorum est, sic uerbum meum spiraculum est ipsorum; quia uerbum Dei, quod per illos  uenit, in me peruenit, quia sapientia Dei, que illos impleuit me tetigit, quia spiritus Dei, qui illis loqui dedit, mihi audire et annuntiare concessit. Inde cor illorum os meum est, inde os illorum sermo meus, inde sermo illorum fides mea, inde fides illorum affirmatio mea, inde quod sapiunt dico, inde quod dicunt scio, inde quod sciunt annuntio, inde quod inquiunt non taceo, inde quod annuntiauerunt enarro. [13 1Kb] Quia uiuit in me qui uiuebat in illis, quia est in me qui erat in illis, quia non tacet in me qui loquebatur in illis, quia manet in me usque in eternum qui non defuit in illis usque adhuc. Quare ergo non credis Filio dicenti: Omnia que habet Pater, mea sunt , cum ad Patrem de illo dicatur: Omnia subiecisti sub pedibus eius ?  Quare non credis Filio dicenti: Amodo uidebitis Filium  hominis sedentem a dextris uirtutis Dei, cum et Pater illi dicat: Sede a dextris meis ? Quare non credis Filio dicenti: Pater meus usque modo operatur, et ego operor , cum Pater illi dicat: Faciamus hominem ad imaginem et similitudinem nostram ? Cur non credis Filio dicenti: Si sciretis Patrem meum, utique et me sciretis , cum Pater illi dicat: Filius meus es tu, ego hodie genui te ?



CAPUT uII. Duplicis Instrumenti uerborum connectione Christum docet ut hominem, ita sane et Deum altissimum esse. Item totam Seruatoris nostri uitam usque ad Spiritus sancti in apostolos missionem copiose depingit.

 Sed ueni, quo cepimus properemus; quo ire conati sumus, ire non desinamus; quo gradi nisi sumus, auidius impellamur; quo ceptum est ambulare, non desinatur ambulasse. Gressus pergat anime, pes properet mentis, poples ambulet cordis. Genu uale, [1 1Kb] crure stabilire, tibia substa, ne talo concidas, ne planta ruas, ne pede [2 1Kb] labaris; totus conare, totus expedire, totus assurge; propone quod sapis, dicito quod nosti, loquere quod intelligis. Quod ruminas prome, quod cogitas enarra, quod machinaris expone. Adest ueritas, hic est ueritas, ecce est ueritas. Presto sunt qui uera dicunt, presto sunt qui uera sapiunt, presto sunt qui uera proponunt, presto sunt qui uera defendunt. [3 1Kb] Ego ego prorsus, cum tu meos profanes, tuis delector auctoribus.  Cum tu meis deroges, ego tuorum delector assertorum eloquiis. Cum tu meis contradicas, ego [4 1Kb] tuos obediens et obtemperans amplector auctores. [5 1Kb] Tanto enim tui mei sunt, quanto tu a meis es alienus. Tanto tui iam non sunt tui, quanto nec mei potuerunt aliquatenus esse tui, quia unum, et in unum, et ab uno, et per unum sunt tui simul et mei. Dicito itaque tu, qui nec ueritati credis, qui nec ueritati faues, qui nec ueritati pares, qui nec ueritatem diligis, qui nec ueritati obedis, qui nec ueritatem auscultas, quare summi Numinis iussa contemnis? quare factoris oracula irrita facis? quare sapientie arcana cum considerare nequeas, impugnare pertentas? quare prudentie Dei stulte derogas? quare uirtuti Dei, cum ipse sis puluis, imbecillitatem adiungis?  Qui non credidisti Deo patri dicenti ad Filium suum Christum Dominum meum: Filius meus es tu, ego hodie genui te ; quod nulli alteri hominum dixit, quia nulli alteri hominum dedit hereditatem suam gentes habere, et in possessionem  suam terre terminos possidere, quos [6 1Kb] regeret in uirga ferrea forti, et quos contereret ueluti uasa lutea figuli, non humani exemplis edicti, sed proprii iure dominii; crede eidem filio dicenti de se: Ego et Pater unum sumus, et: Qui me uidet, uidet et Patrem ; et: Omnia que habet Pater, mea sunt . Et per Salomonem eadem Sapientia, que Filius Dei est: Quando preparabat celos aderam; quando certa lege et gyro uallabat abyssos, quando ethera firmabat sursum, et librabat fontes aquarum, quando circumdabat mari terminum suum, et legem ponebat aquis, ne transirent fines suos, quando appendebat fundamenta terre, cum eo eram cuncta componens . Qui non credidisti Filio ueritatem de se dicenti,  crede Spiritui sancto, de quo dicitur: Spiritus Domini super me; propter quod unxit me, euangelizare pauperibus misit me . Et iterum ibi: Requiescet in eo Spiritus Domini, Spiritus sapientie et intellectus, Spiritus consilii et fortitudinis, Spiritus scientie et pietatis, et replebit eum Spiritus timoris Domini . Hoc enim est, quod per Ioannem dicitur: Et testimonium perhibuit Ioannes dicens: Quia uidi Spiritum descendentem, quasi columbam de celo, [7 1Kb] et mansit super eum, et ego nesciebam eum. Sed qui misit me baptizare in aqua, ille mihi dixit: Super quem uideris Spiritum descendentem, et manentem super eum, hic est qui baptizat in Spiritu sancto. Et ego uidi, et testimonium perhibui, quia hic est Filius Dei . Qui non credidisti [8 1Kb] singillatim  personis Deitatis loquentibus, credito eidem indiuise Trinitati simul cooperanti, simulque operatrici. Sic enim per Isaiam dicitur: Et nunc Dominus misit me, et Spiritus eius . Ecce enim in eo quod per uirginem nostram Dei Filius incarnari uenit, operationis sue nouam admirationem tota Trinitas ostendit. Tu ergo iam qui non credidisti ueritati, que summa est ueritas, et quo nichil est uerius, non erubescas credere assertoribus ueritatis. Nam licet et isti creatura et conditio sint ueritatis qua conditi sunt illius, qui plenam ac summam ueritatem de suo conditore atque de ueritate ipsius sui conditoris annuntiant, ita tamen per se contemnitur ipse, dum contemnitur per istos, sicut creditur illi, dum de illo creditur et istis. Nam interdum et iudex per se quidem cum criminoso  non contendit, sed per internuntios confessionem suadendam extorquet; et non est illi onerosum, [9 1Kb] si non contemnat nuntium iudicis, qui contempsit presentiam iudicantis, solum ut obtineat plenitudinem ueritatis, qui tenet iudicium sanctionis. Crede  iam ergo Petro dicenti: Tu es Christus Filius Dei uiui . Quia in Daniele rex ille impius hunc aspicit, cum dicit: Ecce uideo uiros quatuor solutos, et ambulantes in medio ignis, et species quarti similis Filio Dei ; quem uere hunc esse credimus Dominum Saluatorem. Sed ne obiicias quod in eodem Daniele iste Filius Dei superius angelus nominatur, audi eumdem Christum Filium Dei per Malachiam angelum dici: ueniet ad templum sanctum suum Dominator, quem uos queritis, et Angelus testamenti quem uos uultis uel desideratis . [1 1Kb] Quod quia non est quare dubites, quare non credis etiam Ioanni dicenti: In principio erat uerbum, et uerbum erat apud Deum, et Deus erat uerbum; hoc erat in principio apud Deum  . Cum per Dauid Pater de illo dicat: Eructauit cor meum uerbum bonum . Item quare non credis eidem Ioanni dicenti: Omnia per ipsum facta sunt, et sine ipso factum est nichil , cum eadem sapientia, que uere Filius Dei est, per Salomonem dicat: Necdum erant abyssi, et ego iam concepta eram. Necdum fontes aquarum eruperant, necdum montes graui mole constiterant, [2 1Kb] ante colles ego parturiebar. Adhuc terram non fecerat, et flumina, et cardines orbis terre . Quare non credis Mattheo de natiuitate eius dicenti: Christi generatio sic erat. Cum esset desponsata mater Iesu Maria Ioseph, antequam conuenirent, inuenta est in utero habens de Spiritu sancto ? Hoc enim est quod Isaias dixerat: Ecce uirgo in utero  [3 1Kb] concipiet et pariet filium; et uocabitur nomen eius Emmanuel, quod est interpretatum Nobiscum Deus . Erubesce, impure, et uide eumdem esse nobiscum Deum, qui natus est homo. Quare non credis Luce dicenti de loco natiuitatis eius: Ascendit Ioseph a Galilea de ciuitate Nazareth, in Iudeam ciuitatem Dauid, que uocatur Bethlehem, eo quod esset de domo et familia Dauid, ut profiteretur cum Maria desponsata sibi uxore pregnante. Factum est autem, cum esset ibi, impleti sunt dies ut pareret, et peperit filium suum primogenitum . Hoc enim est quod Micheas dixit: Et tu, Bethlehem, domus Ephrata, nunquid paruula es in millibus Iuda? Ex te mihi egredietur qui sit dominator in Isrel, et egressus eius a diebus eternitatis . Quare  Mattheo non credis, de ostensione eius per sidus [4 1Kb] magosque dicenti: Cum natus esset iehsu in Bethlehem Iude, in diebus Herodis regis, ecce magi ab Oriente uenerunt Ierosolymam, dicentes: Ubi est qui natus est Rex Iudeorum? uidimus enim stellam eius  in Oriente, et uenimus adorare eum . Et infra: uidentes autem [5 1Kb] magi stellam, gauisi sunt gaudio magno ualde; et intrantes domum inuenerunt puerum cum Maria matre eius, et procidentes adorauerunt eum. Et apertis thesauris suis, obtulerunt ei munera, aurum, thus et myrrham. Hoc enim et Balaam ille diuinus in Numeris intulit dicens: Orietur stella ex Iacob, et consurget homo de Isrel . Magi namque ab Orientis partibus uenientes, natiuitatem Christi primi stella indice nuntiauerunt, ut quem artis eorum princeps [6 1Kb] ante tempus predixerat, cum stelle [7 1Kb] ortu uiderent consurgere hominem, illi cum stelle uisu nascentem surrexisse hominem demonstrarent. Hinc et Isaias: Omnes de Saba uenient, aurum et thus deferentes, et laudem  Domino annuntiantes . Quare non credis Ioanni dicenti: Erat lux uera que illuminat omnem hominem uenientem in hunc mundum. In mundo erat, et mundus per ipsum factus est, et mundus eum non cognouit ? Hoc enim est quod et Dauid dicit: Apud te est, Domine, fons uite, et in lumine tuo uidebimus lumen . Et per Isaiam dicitur: Propter hoc sciet populus meus nomen meum in die illa, quia ego ipse qui loquebar, ecce adsum . Quare non credis eidem Ioanni dicenti de exprobratione tua: In propria uenit, et sui eum non receperunt ? Hoc enim est quod et per Ieremiam de te dictum est: [8 1Kb] Preuaricatione preuaricata est in me domus Iuda, ait Dominus. Negauerunt me, et dixerunt: Non est ipse . Quare  non credis Marco de miraculis operum eius dicenti: Afferebant ad eum omnes male habentes, et demonia habentes, et erat omnis ciuitas congregata ad ianuam, et [9 1Kb] curabat multos, qui uexabantur uariis languoribus, et demonia multa eiiciebat . Hoc est enim quod Isaias dicit: Ecce Deus noster, ipse ueniet, et saluabit nos; tunc aperientur oculi cecorum, et aures surdorum [10 1Kb] audient. Tunc saliet claudus quasi ceruus, et clara erit lingua mutorum . Nam de passione, contumeliis, cruce, clauis, morte, et sepultura quid tibi iam loquar, cum te fecisse illa non dubites? Que si facta non crederes, uere quidem non leuiter perfidares. Cum autem facta nosti, et hec non ad salutem mundi facta intelligis, sed ad eius  ignominiam talia  [11 1Kb] te fecisse contendis, uere grauiter [12 1Kb] duplici criminis insolubili nodo [13 1Kb] uinciris, quando et de homicidio innocentis reus teneris et hanc mortem eius, a te quidem crudeliter illatam, ab illo autem sponte susceptam, ad salutem mundi profecisse non credis.  Sed quia non [1 1Kb] diffiteris te impie egisse, quare mecum uniuersa Redemptoris gesta non credis facta pro nobis misericorditer esse? Audi miraculorum potentiam que inter ipsa penarum supplicia [2 1Kb] uidentur exorta. uoluisti enim sacrilegis [3 1Kb] ausibus extorquere, sacris uocibus presentium silentia, miraculis antra, uirtutibus latebras, et cunctis operibus eius obliuionis opponere umbram. Sed dicente Scriptura: Non est sapientia, et non est scientia, et non est consilium contra Deum , dum impugnare niteris, expugnatus es, et miro transactionis commercio, miro certandi congressu, miro contrarietatis obtentu, miro sibimet repugnantium rerum effectu elicitur de latebra ueritas, de antro lumen, de tenebris splendor, de ignominia miraculum, de infirmitate  uirtus, de pena uictoria, de contemptu honor, de cruce tropeum, de morte uita, de sepulcro uiuens, de seruitute mortis homo liber, de inferis uictor, et  de obliuione testimonium, de silentio uox, et de exstincto quod nunquam possit exstingui. uide ergo que uidere noluisti. Attende uiuentia, que putaueras exstincta. Intuere in toto terrarum orbe [4 1Kb] preclara, que suasisti custodum mendaciis esse tegenda. Considera qualiter et in celo, et in toto mundo fulgeat cum immensitate miraculorum, et uniuersitate fidelium, cuius nomen noluisti amplius memorari. Et responde, quare non credis Paulo dicenti: Tradidi uobis in primis quod et accepi, quoniam Christus mortuus est pro peccatis nostris secundum Scripturas; et quia sepultus est, et quia resurrexit  tertia die secundum Scripturas; et quia uisus est Cephe, et post hoc undecim; deinde uisus est plusquam quingentis fratribus simul, ex quibus multi manent usque adhuc; deinde uisus est Iacobo; deinde apostolis omnibus ? [5 1Kb] Hoc enim est quod et idem per Dauid dicit: Caro mea requiescet in spe; quoniam non derelinques animam meam in inferno, nec dabis Sanctum tuum uidere corruptionem . De qua resurrectione dicitur et alibi: Ego dormiui, et quieui, et resurrexi, quoniam Dominus suscitauit me . Quibus dictis non aliud quam dormire mori, et euigilare resurgere est. Item in Isaia: Nunc exsurgam, dicit Dominus: nunc exaltabor, et nunc sublimabor . Ubi aperte hic propheta proponit quod exsurgeret a  mortuis, et exaltaretur in celo, sublimaretur in regno. Quare non credis uniuerse Ecclesie catholice, a solis ortu usque ad occasum, et a mari usque ad mare diffuse, uno ore dicenti: Credimus in Iesum Christum Filium Dei, qui propter nos, et propter nostram salutem crucifixus, mortuus, et sepultus, tertia die resurrexit uiuus a mortuis? Hoc enim est quod et Osee ex persona sanctorum dixerat, qui cum illo ab inferis die tertia surrexerunt: uenite, reuertamur ad Dominum, quia ipse cepit, et sanabit nos. uiuificabit nos post duos dies, in die tertia suscitabit nos, et uiuemus in conspectu eius . Item in eodem propheta: Quasi diluculum preparatus est egressus eius. Hoc enim est, quod Lucas refert: Una Sabbati ualde diluculo [6 1Kb] mulieres uenerunt ad monumentum  portantes que parauerant aromata, et inuenerunt lapidem reuolutum a monumento, et ingresse non inuenerunt corpus Domini Iesu . Quare non credis eidem ueritati de hac sua resurrectione dicenti, qui resurgendo compleuit quod in suis periculis Ionas propheta tuus, imo potius meus, ante premiserat: Generatio praua et adultera signum querit, et signum non dabitur ei, nisi signum Ione prophete. Sicut enim Ionas fuit tribus diebus, et tribus noctibus in uentre ceti, ita erit et Filius hominis in corde terre , id est, in sepulcro. Post quod triduum, sicut ille belluam, ita sepulcrum iste reliquit. Inde enim solus inter mortuos liber , quia sicut nec peccati contagio, ita nec mortis retineri potuit uinculo. Quare non credis Marco  dicenti: Et Dominus quidem iehsu postquam locutus est discipulis, assumptus est in celum, et sedet a dextris Dei ? Hoc enim est quod et Daniel dicit: Aspiciebam in uisu noctis, et ecce in nubibus celi quasi Filius hominis ueniebat . Subiungit et dicit: Et usque ad antiquum dierum peruenit; id est, usque ad Patrem. Post hec infert: Et in conspectu eius obtulerunt eum, et dedit ei potestatem et regnum, et omnis populus, et tribus, et lingue, ipsi seruient. Potestas eius potestas eterna, que non auferetur, et regnum eius quod non corrumpetur. Quare non credis, ipso donante, in eum credentibus post mortem eius sanctum Spiritum datum? Hoc enim est quod per Iel prophetam dictum est: In nouissimis diebus, dicit Dominus:  Effundam de Spiritu meo super omnem carnem, et prophetabunt filii uestri et filie uestre . Quare non credis uenturum iudicem, Marco dicente: Tunc uidebunt Filium hominis uenientem in nubibus cum uirtute multa, et gloria; et congregabit electos suos ? Hoc enim est quod et Dauid dicit: Aduocabit celos sursum et terram discernere populum suum. Congregate illi sanctos eius qui ordinant testamentum eius super sacrificia. Et annuntiabunt celi iustitiam eius, quoniam Deus iudex est .



CAPUT uIII. Ostendit Deum multa fecisse magnalia in uirgine gloriosa, ex quibus quisque colligat potuisse ipsius uirginitatem in partu illesam facile seruare. Sterilis Elisabeth aliorumque testimonio diuinitatem in Christo confirmat.


Audisti testimonium Patris de Filio? audisti testimonium Filii de se ipso simul et Patre? audisti testimonium de Spiritu sancto, qui ut hunc Filium Dei esse ostenderet  [1 1Kb] quod descenderit in eum corporaliter secundum ueritatem Incarnationis ipsius, propter cuius Incarnationem hec omnia et uetustorum et nouorum predicatorum locuta sunt ora? Audisti que lex et prophete a Moyse usque ad Zacariam enarrauerunt? Audisti que a Ioanne filio eius, et deinceps euangeliste et apostoli protulerunt? Audisti quecunque et primis et nouissimis temporibus per primos et nouissimos uates  concorditer, et absque omni hesitationis scrupulo, in unius rei cognitionem redacta ueridice sunt predicta? Audi iam nunc diuersarum conditionum, sexuum, etatum, rerum et elementorum insignia; ut si te uaticinantium mira dicta non mouent, tandem contemplatio diuersitatis [2 1Kb] aliquando moueat admiranda. Crede primo ipsi uirgini dicenti, quam euidenter et persona et natura diuinitatis aggressa est, [3 1Kb] et quid uerum de se dicat ausculta: Ecce ex hoc beatam me dicent omnes generationes, quia fecit mihi magna qui potens est ; et utique illa, que tanto sunt admiranda cum uidentur, quanto et necessario preuisum est ut ante tot et per tanta tempora mirabiliter dicta essent, ad redemptionem mundi mirabilius exspectanda. Illa utique, ut per hanc uirginem Deus fieret homo, uerbum fieret caro,  et Filius Dei factor omnium fieret filius matris quam ipse formauerat. Essetque dominator nascendo subditus ancille quam ipse condiderat. Sicque haberet ancilla in subdito Dominum, ancillam Dominus in prelato. Ita factorem suum pareret mater, ita factor informis materie rerum natiuitatis sue materiam faceret matrem, atque fieret ex ea quam fecerat idem factor. Ut haberet nascendi auctricem, cui faciende auctor exstitit idem. Semperque diuersa essent concordantia dum pro humanis humiliantur diuina, et  in diuinis subleuantur humana, dumque quod sublime est cedit humili, et humile dirigitur in sublime, dum forte infirmatur in humili, et humile roboratur in forti, dum feminam aggreditur Deus, et profert femina uirum, dum in utero femine non fuit factoris opus operationis solite usu, sed statuens admirationem in magnitudine rei, sicut totum fecit ex nichilo, ita faceret ex inauditis hoc solum, quod semper es set in miro. Sicut in uterum uirginis uteri factor in gressus nouitatis opus efficit, faciens quod ante non fecerat, licet et faciendum esse predixerat, ut in admiratione rei remota lege nature hoc fieret, quod et in se natura factum agnosceret, et inde in se fieri hoc posse negaret, unde nulla concordia usitate rei id fieri posse monstraret. Ita homo pareret Deum,  ita parturiret terra diuinum, ita uirginitas pareret prolem, ita remoto uiro parturiret femina uirum. Audisti uirginis oraculum, que in ueritate tam uere utero carnis concipit, et generat, quam uere utero mentis accipit, et enarrat; uno enim Spiritu et ad fidem fecundata est, et ad prolem. Audi post hec maritatam, natura sterilem, diebus prouectam, moribus illustrem, iustitia plenam, in mandatis eius coram Domino incedentem, in iustificationibus Domini permanentem, inter proximos sine querela persistentem, sacerdotis coniugem, uaticiniis certam, mysteriis cognitam, sacramentis imbutam, et sancto Spiritu plenam Elisabeth. Cum enim salutasset eam hec nostra uirgo, ad cuius gloriam pertinent hec que enarramus, exsultauit infans in utero eius, et repleta  Spiritu sancto Elisabeth exclamauit uoce magna dicens: Benedicta tu inter mulieres, et benedictus fructus uentris tui. Et unde hoc mihi, ut ueniat mater Domini mei ad me? Ecce enim ut facta est uox salutationis tue in auribus meis, exsultauit in gaudio infans in utero meo. Et beata que credidit, quoniam perficientur ea que dicta sunt ei a Domino. Audi deinde senis Simeonis confessionem, qui ad exprobrationem infidelitatis tue fessorum uetustate senili artuum resolutionem non potuit obtinere, donec uideret Christum Domini sponsione sancti Spiritus repromissum. Sic enim de eo dicitur: Homo erat in Ierusalem, cui nomen Simeon, et homo iste iustus, et timoratus, exspectans consolationem Isrel, et Spiritus sanctus erat in eo. Et responsum acceperat a  Spiritu sancto non uisurum se mortem, nisi prius uideret Christum Domini. Et uenit in spiritu in templum; et cum introducerent puerum Iesum parentes eius, ut facerent secundum consuetudinem legis pro eo, et ipse accepit eum in manibus suis, et benedixit Deum, et dixit: Nunc dimittis, Domine, seruum tuum secundum uerbum tuum in pace; quia uiderunt oculi mei salutare tuum, quod parasti ante faciem omnium populorum; lumen ad reuelationem gentium, et gloriam plebis tue Isrel . Audisti  senem ueternosum Spiritu Dei plenum, audi quid dicatur de Anna uetula, que erat ex officio prophetissa, ex genere preclara, [1 1Kb] ex tribu et familia Dauid nobilissima. Primum corpore ac mente uirgo, deinde cum coniuge honesta, comitatu coniugis non longeua, duodecies septies uiduitatis annositate longissima, templi incola, ieiuniis austera, obsecrationibus opulenta, seruitute Dei diebus ac noctibus occupata, nomine Anna. [2 1Kb] Namque et ipsa per Spiritum Dei loqui probatur, cum de illa dicitur: Et hec superueniens confitebatur Domino, et loquebatur de Iesu omnibus qui exspectabant redemptionem Isrel . Audi post hec cecum, cui cum de se dixerit iste Deus: Tu credis in Filium Dei? respondit ille, et dixit: Quis est, Domine, ut credam in  eum? Et dixit ei iehsu: Et uidisti eum, et qui loquitur tecum, ipse est. At ille ait: Credo, Domine. Et procidens adorauit eum . Crede quoque Marthe, que dum de resurrectione fratris dubitaret, de Filio Dei dubitare non potuit. Cui cum iehsu diceret: Ego sum resurrectio, et uita, qui credit in me, etiam si [3 1Kb] mortuus fuerit, uiuet, et omnis qui uiuit, et credit in me, non morietur in eternum . Atque illam continuo interrogans, cum subiecisset: Credis hoc? illa respondit: Utique, Domine, ego credidi, quia tu es Christus Filius Dei uiui, qui in hunc mundum uenisti. Sed quid per longa rapior, et me [4 1Kb] in diuersa dispergo, dum te singularum testimonio personarum conuictum superare contendo? Transgrediar singulariter ad stipulatas  testium cautiones. Quia et sufficit tantos de talibus tanta et talia dixisse; licet ego non explicauerim omnes talium et tantorum innumeros et innumerabiliter existentes ueridicos testes, qui tanto nobiliores sunt, et illustres, ut sint et terre incolatu felices, et celi habitatione sublimes. uerum audi generale plebis tue testimonium, audi uniuersalem gentis tue [5 1Kb] consensum, cum dicitur: Multi ergo ex Iudeis qui uenerant ad Mariam, et uiderant que fecit iehsu, crediderunt in eum . [6 1Kb] Item dum appropinquaret iam ad descensum montis Oliueti, ceperunt omnes turbe descendentium gaudentes laudare Dominum uoce magna super omnes quas uiderant uirtutes, dicentes: Benedictus [7 1Kb] qui uenit in nomine Domini. Pax in celo, et gloria in excelsis  . Ecce uiuorum te conuictum testimoniis, adhuc mortuorum attestatione conuincam. Sic namque de tempore mortis eius dicitur: Cum emisisset spiritum, ecce monumenta aperta sunt, et multa corpora sanctorum,  qui dormierant, surrexerunt . Et exeuntes de monumentis, post resurrectionem eius uenerunt in sanctam ciuitatem, et apparuerunt multis. Audisti uiuentium preconia? Audisti mortuorum attestationes? uerum est quia audisti, nec te audisse, imo nosse certe, et nolle credere, poteris pernegare. Sed si testimonio uiuentium ac defunctorum resurgentium attestationi non credis, rogo saltem ut illi cuius usque huc dominio teneris, imperio regeris, instinctu uexaris, cedas, succumbas, obedias, et confitenti Dominum demoni credas, de quo dicitur: Occurrit illi uir quidam, qui habebat demonium iam temporibus multis, et uestimento non induebatur, neque in domo manebat, sed in monumentis: ut uidit Iesum, procidit ante illum, et exclamauit uoce  magna, et dixit: Quid mihi et tibi, Iesu, Fili Dei altissimi? Obsecro te, ne me torqueas. Precipiebat enim spiritui immundo, ut exiret de homine. Multis enim temporibus arripiebat illum, et uinciebatur catenis et compedibus custoditus; et ruptis uinculis agebatur e demonio in deserta. Interrogauit autem illum iehsu dicens: Quod tibi nomen est? At ille dixit: Legio, quia intrauerunt demonia multa in eum. Et rogabant illum ne imperaret illis, ut in abyssum irent . Crede, oro, demonio, crede, ut dum credis quod ille fatetur, euadas quod ipse meretur. Dumque confessioni eius non contradicis, operi contradicas, ut in eo quod credideris sicut ille, desinas operari quod ille. Sicque illius arripiens uocem, reprobes opus. Sic communem confitens factorem,  et dominum, seruitutis illius excutias iugum. Sic eius habita confessione, desinas diffiteri quod ille demone [8 1Kb] impellente cogeris pernegare.



CAPUT IX. Angelorum attestatione, rerumque omnium insensibilium obedientia docet Christum Deum, perinde ac hominem esse, ut inde Iudeus aperte colligat ipsum cum uirginitatis decore matrem suam seruare potuisse.

Hactenus de confinio telluris, de habitatoribus humi, de participibus arui, de comitatu terreno: ex societate hominum, ex humana cognitione, ex hominum narratione, ex humano eloquio, [9 1Kb] ex humana conditione testimonium attuli, testem protuli, attestationem intuli, testificationem detuli, propositum firmaui; astipulaui quod dixi, asserui quod intendi,  roboraui quod inieci, [10 1Kb] et ueritate pleniori firma monstraui, que in audientia de hac fide certus induxi. Iam nunc multo letus, multo iucundus, multo elatus, multo plaudens, exornem que sunt firmata,  uenustem firma, decorem solida, et situm [1 1Kb] regionum permutans, postquam terrenorum attestatione sufficio, postquam beatorum hominum testificatione redundo, postquam demonum confessione delector, celos appetam, celestia prescrutabor, [2 1Kb] in celestibus inquiram, celorum regiones fide ac mente discurram; ibique inueniens defensores propositionis mee, de illa curia celestis militie adducam qui fidei mee [3 1Kb] prerogatiua conuincant, qui ualidius connectant que ego dixeram, qui fortius alligent que ego proposueram, qui firmius astringant que ego intuleram, qui eterne pacis soliditate stabiliant que ego defensionis contentione narraueram, qui [4 1Kb] calore eternitatis consolident que ego lassedinis fragilitate tardior et [5 1Kb] lentus astruxeram. ueni, sancte Gabriel,  et dicito nobis exordium rei huius, initium miraculi istius, principium operis huiusmodi. In effectu enim operationis istius primus uirginem tu salutas, prior uirgini tu indicas, anterior uirgini tu annuntias, et de Dei uerbo in celis instructus, in terris uirgini nouum Incarnationis eius opus insinuas. Missus est, [6 1Kb] inquit , angelus Gabriel a Domino in ciuitatem Galilee, [7 1Kb] cui nomen Nazareth, ad uirginem desponsatam uiro, cui nomen erat Ioseph, de domo Dauid, et nomen uirginis Maria. Et ingressus angelus ad eam dixit: Aue, [8 1Kb] gratia plena, Dominus tecum: benedicta tu inter mulieres, [9 1Kb] et benedictus fructus uentris tui. Que cum audisset turbata est in sermone eius, et cogitabat qualis esset ista salutatio. Et ait angelus ei: Ne timeas, Maria, inuenisti gratiam  apud Dominum: ecce concipies in utero, et paries filium, et uocabis nomen eius Iesum. Hic erit magnus, et Filius Altissimi uocabitur. Et dabit illi Dominus Deus sedem Dauid patris eius, et regnabit in domo Iacob in eternum, et regni eius non erit finis. Dixit autem Maria ad angelum: Quomodo fiet istud, quoniam uirum non cognosco? Et respondens angelus dixit ei: Spiritus sanctus superueniet in te, et uirtus Altissimi obumbrabit tibi. Ideoque quod nascetur ex te sanctum, uocabitur Filius Dei. Item: Ioseph autem uir eius cum esset iustus, et nollet eam traducere, uoluit occulte dimittere eam. Hec autem eo cogitante, ecce angelus Domini apparuit ei in somnis dicens: Ioseph, fili Dauid, noli timere accipere Mariam coniugem tuam; quod enim in ea natum est,  de Spiritu sancto est. Pariet autem filium, et uocabis nomen eius Iesum. Ipse enim saluum faciet populum suum a peccatis eorum . Item: Et pastores  erant in regione eadem uigilantes, et custodientes uigilias noctis supra gregem suum. Et ecce angelus Domini [10 1Kb] stetit iuxta illos, et claritas Dei circumfulsit illos, et timuerunt timore magno. Et dixit illis angelus: Nolite timere; ecce enim euangelizo uobis gaudium magnum, quod erit omni populo. Quia natus est uobis hodie Saluator, qui est Christus Dominus, in ciuitate Dauid . Item, ibi loquente angelo ad pastores: Et hoc uobis signum: inuenietis infantem pannis inuolutum et positum in presepio. Et subito facta est cum angelo multitudo celestis militie, laudantium Deum et dicentium: Gloria [11 1Kb] in excelsis Deo, et in terra pax hominibus bone uoluntatis. Quid de reliquis testimoniis et obsequiis referam angelorum, cum post tentationem humane  patientie accedunt angeli, et ministrant ei uere ut Domino conditori ? Quid? quod angeli resurrectionem eius primi [12 1Kb] nuntiant, territisque sepulcri custodibus, non querendum cum mortuis uiuentem fidelibus indicant ? Quid? quod ascensionem eius angeli comitantur, et reditum eius ita esse sicut et ascensum angeli attestantur ? Ecce impleta est terra testibus partis mee, quia et repleta sunt celum simul ac terra ueritate fidei mee. Ecce partis tue testibus affirmaui que dixi, ecce testibus partis mee roboraui que testes dixerunt partis tue. At proinde tam quos tu assumpseras [13 1Kb] in adiutorium tue partis, quam quos ego protuleram, toti facti sunt mei, quia quod [14 1Kb] proposui, de illorum doctrina didici. Et inde propositionem  meam illorum testificatio subsecuta est, unde cognitio illorum defensionem meam [15 1Kb] preuenit. Quid ergo restat? Esse te sine ullo, et habere te prorsus nullum; sed esse tibi te male conscium solum, dum fidei mee sinceritas totos habet in unum, quos tu diuidere nitebaris ab uno. Postquam terrenorum et celestium attestatio defensioni mee contulit munimenta, postquam in celo et in terra uiuentia ueritatem meam roborare reperta sunt, postquam et beatitudo terrena et angelica celsitudo unanimiter affirmauit quod me ueraciter [16 1Kb] audientie tue intulisse preuidit, deferam adhuc insensibilium et non intelligentium elementorum ac rerum tam decentissime doctrine ac diutissime obedientie sollicitum apparatum, ut in comparatione [17 1Kb] communiter hec sentiant  ut homo; tu autem aut dissentias ut animal, aut nec sentias ut lapis. Sicque illa sibi tuam rationem extorqueant, ut cum tu illorum obsequium non  [1 1Kb] impetres, insensibilitatem tibi merito feras. Confessionem enim [2 1Kb] illa suis motibus quasi uocibus clamant. Tu autem dum uocibus ueritatem repellis, iam quasi nec motibus sentis. [3 1Kb] uide ergo primum stellam noue natiuitatis exordio, nouo processionis apparatu prolatam , exsuperare candore celos, uincere fulgoribus confines siderum choros, adire ultimas summo lumine terras, [4 1Kb] per ignota loca uagos preire deuotissimos reges, hospitium demonstrare nascentis, et toto nisu ostendere, quod solus iste adorandus sit Deus, cui ducatu suo adorantes subdidit reges. [5 1Kb] uide in primitiuis operis eius insigne miraculum: liquorem aque uertit in uinum . Perspice quomodo colorem uersat, saporem trahit, odorem reddit, uirtutem mutat. Et cum non sit omnino  quod fuit, non tamen est aliunde quam unde fuit. Si enim aquam queras, iam non est; si uinum intendas, dicito ubi exortum est, quia diffusa aqua non est. Quid ergo? Quia nec accessit uinum, nec recessit aqua, nisi quia alterum factum est aliud, ut esset ex alio aliud; non successionis uice, sed immutationis origine; nec rationis expositione, sed admirationis obtentu. uide panes et pisciculos , cum per sua nequeant, per eorum a quibus sumpti sunt ora loquentes. Et [6 1Kb] cum non possint uirtutem dicere quam sentiunt, [7 1Kb] tamen potentialius [8 1Kb] exprimunt magnitudinem qua concrescunt. Etenim extra pastum et saturitatem tot millium, [9 1Kb] quaternum fracta ter ductum complent numerum cophinorum, que intacta unum complere non poterant cophinum. uide  nemus ficulnee tam cursim oblitum esse quod fuit, quam raptim amisisse etiam et quod uixit; nec sustinere [10 1Kb] senio uirorem amittere, nisi et uirentem uitam quantocius amisisse . uide mare  , cuius unda si uerteretur in linguam utique quod murmurat promeret: sed quia proloqu nescit, quod dicere nequit, se fecisse conuincit. [11 1Kb] Quia dum uestigium sustinet Dominantis, obruit famulantis; labens sub corpore famuli, saxeum sub pondere Domini; ad unum imperium duas deferens seruitutes, quando et sub Conditoris planta robuste durescit, [12 1Kb] et ad nutum huic obsequentem sustinet, quem sustinere trepidum recusauit? uide idipsum rursum mare, quod cum suis motibus intumesceret, et feroces sonitus in Charybdium molestias fragore spumoso collideret, nauiculamque superbo tergo resiliens fatigaret, quomodo ad iubentis imperium tam raptim [13 1Kb] lenitudinem sumpsit, ut naute admirantes simul et incole dicant: Quis iste est, quia uenti et mare obediunt  ei ? Item ipsius ponti considera indigenas, quomodo quasi notissima discipulorum uota refugiunt, ac sese capi denegant in capturam, et ad uoluntatem Opificis ita rete coaceruatim adimplent, ut in abstrahendo se, oneris tedium trahentibus fiant . uide languorum diuersitates per [14 2Kb] creticos feruorem retinere non posse recursus , sed ad presentiam Saluatoris ingens languentium linquere corpus. uide sepultos atque sepulcra inter se ita sepeliendi rescindere fedus, ut eternos hospites ad momenta citatim monumenta refellant : ueluti si uideas [15 1Kb] pauentia restituere susceptos, quasi tenuissent coactos, quos uiolenter susceperant seruaturos. uide diem tenebrarum ad tactum togam deponere lucis, et inuiso conatu  tam raptim adquisiisse quod sorduit, quam cursim amisisse quod luxit. uide solem ad hoc prorsus amisisse quod ex gaudio claruit, ut pallenti lumine [16 1Kb] induceret ex merore quod luxit: quod cum soluta  luminosi federis fibula, fuluam [1 1Kb] repellens claritatis insolubilis pallam, se in illius diei angulo horroris innexum [2 1Kb] diploide conglobauit. uide arua sue soliditatis stabilitatem renuentia, [3 1Kb] quatinus tremore et patulas, et ignotas [4 1Kb] lapsa sunt in ruinas; nec Sicule telluris exemplo subrui per momenta, sed unius tantum diei nutatione uexari, quoniam illam receptus sinu terrarum spiritus uexat, hanc uero gloria Crucifixi conturbat. uide saxa ponderis duritiam fugientia, quo scissurarum penetratu soluuntur, dum resolutioni duritia cedit, et soliditas [5 1Kb] dissolutioni succumbit: attestantia cuius sit potentie, quem in se continuo recipiant sepeliendum, quando [6 1Kb] scissuris sue confessionis sic honorant trementia iam defunctum.



CAPUT X. Concludit Mariam toto incarnationis mysterio uirginem permansisse.


Animaduerte iam nunc, et lapideum pectus uel exempla lapidum [7 1Kb] scindant; et uide quia hec omnia non aliud suis motibus, suis immutationibus, suis conatibus profitentur, quam quod tu solus, [8 1Kb] aut ut incertum diffiteri conaris, aut pro certo perfidus diffiteris. Non est ex hac ueritate pro certo quod dubites, non est quod hereas, non est quod impingas, non est ubi offendas, non est ubi oberres, non est ubi sis anceps, non est ubi [9 1Kb] nutans, non est ubi titubans, non ubi trepidans, non ubi [10 1Kb] ambigens, non ubi dubitans, non ubi incertus, non ubi animo claudicans, non est ubi sis fide labens. Omnia uera sunt, omnia  iusta sunt, omnia sancta sunt, omnia sacra sunt, omnia indubitata sunt, omnia fidelia sunt, omnia fixa, omnia stabilita sunt, omnia confirmata in secula seculi, facta in ueritate et equitate, que de his sacre littere cecinerunt, que sacre pagine allocute sunt, que sacri apices annotarunt, que lex sacratissima promulgauit, que sacra testamenta precipiunt, que libri [11 1Kb] sacratissimi continent, que sacra iussa decernunt, que celestia iura constituunt, que celo et terra transeunte sua eternitate non transeunt, que transeuntibus etiam elementis transire nequeunt, donec  omnia impleantur. Deuictis hostibus, elisis aduersis, exstinctis emulis, attritis inimicis, prostratis insultantibus, [12 1Kb] deiectis inuidis, omnibusque potentie diuine [13 1Kb] uirtutis contradicentibus expugnatis, pio desiderio querulus, bono [14 1Kb] appetitu auidus, leta esurie anhelus, grata delectatione promptissimus, quo potuero, quo ualuero, quo quiuero, quo suffecero, intendam, nitar, exsequar, coner in hoc sacramento defigere uisum, in hac admiratione uirtutum oculos [15 1Kb] imprimere hebetantes, in hoc arcano secreti auidum [16 1Kb] ingerere sensum, ad hoc celestis glorie lumen dirigere caligantis aciem uisionis. Sed qualiter presumam? quomodo aggrediar? quo [17 1Kb] nisu properem? quali conatu impetam? pollutus labiis, immundus ore, impurus lingua, squalens uerbis, corde prauus, mente  iniquus, factis impius, ut de uirginitatis gloria corruptio disserat, de incorruptionis laude immunditia [18 1Kb] tractet, de pudore impudoratus enuntiet, [19 1Kb] de uerecundie bono inuerecundus enarret? At nunc quia, ut saluer, ut munder, ut iustificer, ut sanctificer, uenit ad humana Deus, [20 1Kb] ad extrema celestia conuenerunt, ad infirma fortia descenderunt, temporalibus eterna [21 1Kb] copulata sunt, [22 1Kb] imbecillibus robusta conserta sunt, seruilibus dominica copulata sunt; plenus beata fide, saluandus indulgentia copiosa, iustificandus pietate multa, uiuificandus miseratione diuina, expiandus ab omni iniquitate [23 1Kb] patrata, de festis gaudiorum angeli, de letitia iucunditatis eius, de redemptione mea, de salute mea, de uita mea loquar angelo, sciscitabor angelum, interrogabo angelum, affabor angelum. Dicito  mihi, res amica Deo, et cunctis contemplatione uicinior, effare in creaturis res anterior, enarra creaturarum res potentior, [24 1Kb] exordire creatura post firmamentum casus nescia, magnifica in claritate tua, magna in conditione tua, potens in ordine tuo, excellens in natura tua, perennis in eternitate tua. Non tua te gloria minuo, non magnam extenuo, non eternam attero, non [25 1Kb] sublimi detraho, non potentiori resulto, quia nec de tua stabilitate, sed de tua loquor conditione. Fide prouocor, amore impellor, admiratione delector, gaudio letor, [26 1Kb] miserantis gratia preuenior,  misericordia gratissima subsequor. Tu sancte Gabriel, angele Domini, qui mitteris ad uirginem Isrel, qui uenis ad matrem Domini, qui properas ad singulare uirgineum decus in mundo, enarra quid incorruptius, quid sincerius, quid integrius, quid solidius inter uirginitatem maternam et conditionem angelicam, inter uirgineam fecunditatem et angelicam [1 1Kb] formationem, inter [2 1Kb] incorruptibile uirgineum decus et angelorum exordium, inter pudorem prole perauctum et angelice nobilitatis initium. [3 1Kb] uirginitas que fecundatur, et non corrumpitur, an angelica celsitudo, cuius pars in ruina prostratur? Decus uirgineum, quod et post partum enitet, an nobilitas angelica, que post gloriam culminis damna sustentat in sociis? Integritas materna, que et [4 1Kb] post partum prolis concrescit  in gloria uirginis, an conditio angelica que detrimentis lesa est in [5 1Kb] eiectis? [6 1Kb] Beatitudo matris, que inde fit generatio Dei, unde nescia corruptionis est sibi, an gloria plebis tue, que ante soliditatem incurrit diminutionem partis multitudinis sue? Certum est quod angelorum castra superbia rupit, cuneos eorum presumptio minorauit, plebes ipsorum prauitas diminuit, turmas ipsorum elatio collisit. Nam uirginitatem Domine mee genita proles nec introiens, nec exiens lesit, nec concepta, nec nata uiolauit, nec eam cum hospitaretur in illa tristauit, nec illam cum egrederetur incorruptione priuauit. Hanc ergo feminam conceptio uirginem reddit. Hanc feminam partus uirginem seruat. Hanc feminam generatio uirginem habet. Hanc feminam filius ita post exitum  nouit, sicut ante conceptum inuenit. Et huius certe uirginitas semper incorrupta, semper integra, semper illesa, semper inuiolata. Nam angelice forma nature ante soliditatem fragilis, ante firmamentum labens, ante stabilitatem ruens, ante robur titubans, atque nutans. Hec femina sanctificationis uas est, eternitas uirginitatis est, mater Dei est, sacrarium sancti Spiritus est, templum singulariter unicum factoris sui est; uerum angelice beata conditio creature post stabilitatem solida in bonis, post soliditatem indeficiens in amore diuinitatis post firmamentum perennis in aspectu dominice uisionis, post robur inseparabilis a consortio Deitatis. Ex qua lucis immensitate, tu, sancte Gabriel, uenis ad [7 1Kb] uirginem,  ex qua beatitudine accurris ad uirginem, ex qua eternitate accedis ad tempora, ex qua gloria properas ad humana; omne tamen quod agis, quod de celo uenis, quod ad terram uenis, quod de Deo uenis,  quod ad uirginem uenis, quod uirginem salutas, quod nouam generationem annuntias, incarnando uerbo obedis, Deo hominem assumpturo pares, generando ex uirgine seruis, Filio ancille in serui formam nascituro famularis; quoniam iste incarnandus Deus factor tuus est, iste homo simul et Deus, creator tuus est, iste Filius ancille sue Dominus tuus est, iste quem in abiectione serui nasciturum annuntias, in gloria Patris dominator tuus est. Et hanc quidem tante natiuitatis gloriam dignum erat ut angelus nuntiaret. Tante dignitatis oraculis opportunum erat ut angelus inseruiret. Tam noue generationis opus conueniebat ut angelus indicaret. Tanti secreta miraculi competebat ut angelus reseraret. Ita quoque [8 1Kb] decorum fuit ut humilitatem Dei angelica sublimitas  enarraret. Ita competens ut in forma serui rerum Dominum nasciturum inseruiens dominatio celestis ediceret. Ita dignum ut nouam generationem nouo officio maiestatis angelica dignitas intimaret. Ita equum ut ineffabilis causa miraculi quomodo fieret angelica cognitio demonstraret. Ita iustissimum ut nouo aduentu principem egressurum nouo apparatu etiam summa celestium anteiret. [9 1Kb] Sic Domini tui nuntius eras, sic directus a Domino tuo ueneras, sic missionis dominice iussa perficiebas, sic sane ordinationis regie decreta complebas, ut uere quod in celis de Patris uerbo cognoueras, matri de incarnando uerbo referres, quod de celestibus attuleras, terrenis imprimeres, et quomodo se Filius Dei nasci uellet ex homine, simul et [10 1Kb] auribus induceres hominis,  et [11 1Kb] cordibus inferres humanis. Tu sanctus angelus Gabriel de uerbo didiceras que de uerbo referebas, de uerbo cognoueras que cognoscenda de uerbo narrabas, de uerbo hauseras quibus [12 1Kb] fetandam uirginem propinabas. Ut qualiter ex carne matris incarnari possit, matris anime nuntiares. uiderunt te celestes uirtutes nascituri Filii imperiis deseruire, uiderunt te elementa illum te habere Dominum quem de tali nuntiabas progenie nasciturum; uiderunt socii glorie tue se etiam tecum coram isto homine incuruari; uiderunt omnes excelsorum et sublimium spirituum potestates hunc in Deo assumptum hominem, et [13 1Kb] antique seruitutis officia nouis preconiis intulerunt, quando est acclamatum: Gloria in  excelsis isti humili Deo, et in terra pax hominibus, in hunc Deum humilem bona uoluntate credentibus . Ipse te misit, ut de se diceres uirgini, [14 1Kb] qui de se quod futurum esset nosse dederat tibi. Ipse  te sue diuinitatis scientia perlustrauit, qui sue humanitatis nuntium fecit. Ipse te nuntiare se in serui formam nasciturum miserat, quem in gloria tua in unitate paterne uirtutis adorabat. Ipse te palam mundo referre miserat, qui te celestium secretorum arcanis instruxerat. Bene tecum, quia diminutionis partis tue reintegrationem annuntias; bene mihi, quia me in tuam integritatem, te nuntiante, receptas. Bene tecum, quia ruine partis angelice hominibus reparantur; bene mihi, quia in tue integritatis parte reducor. Bene tecum, quia in pace tua homines recipis; bene [1 1Kb] mihi, quia pacem tuam, quam non merebar, accepi. Bene tecum, quia uerbum incarnatum adoras; bene mihi, quia nature mee est [2 1Kb] illa ueritas quam adoras. Bene habemus, [3 1Kb] sancte  angele, unius titulum dominantis Dei; bene Deus noster participem me tibi fieri in eternitatis [4 1Kb] gloria adnotatione pollicitus est; bene mihi promisit tecum habere celum, quia me sicut te se uoluit solum habere Deum; bene me sui nominis impressione notauit, quia ex illius corporis sanguine me redemit, quem tu in sede Patris adoras, intueris et ueneraris. Pars sortis est tue, ut nunquam a statu beatitudinis corruas, pars sortis mee est, ut post casum meum reparer in assumptione corporis Dei mei. Pars sortis est tue, ut semper cum Deo meo esses; pars sortis est mee, ut aliquando possem cum Deo meo esse. Pars sortis est tue, ut nunquam decidas a nature tue beatitudine; pars sortis est mee, ut [5 1Kb] reparer aliquando in dignitate nature mee. Pars sortis est  tue, adorare naturam meam in Deo meo; pars sortis est mee, saluari per hoc, quod natura mea assumpta est in Deo meo. Plane hec que narro, certe que aio, prorsus hec que loquor, uere hec que intimo, uera sunt, iusta sunt, pia sunt. Et celesti intelligentia tam plena manebunt, quam plena consistunt. Non enim mea sunt, non ex me sunt, non ex natura mea sunt, non ex conditione mea sunt, non ex merito meo sunt. Ego enim cinis sum, ego terra, ego corruptio, ego putredo, ego esca uermis, ego inexoptate, sed non euadende consors mortalis hereditatis; cuius habitatio effossa tellus, cuius requies tumulus, cuius domus sepulcrum, cuius mansio monumentum. Hec autem a Patre, qui in celis est, reuelata sunt mihi; a Filio eius, qui est sapientia ipsius, ista didici; Spiritu  sancto hec docente cognoui. Hec de celo uenerunt, quia dona optima sunt. Hec a Patre luminum descenderunt, quia ueritatis in eis transmutatio non  est . Ista enim in terris tecum noui, que ipse nosti mecum in celis. Ista ego in peregrinationis mee loco didici, que tu in [6 1Kb] tue beatitudinis eternitate iam nosti. Ista ego in fidei mee ueritate percepi, que tu in tue uisionis plenitudine cognouisti. Quia hec tu mihi de celo ueniens indicasti, dum officia seruitutis agis in enuntiatione assumende humanitatis. Hec attestati sunt angeli, dum natiuitatem hominis huius celestibus assecuti sunt hymnis, clamantes: Gloria in excelsis Deo, et in terra pax hominibus bone uoluntatis . Hec demonstrarunt angeli, qui deuicta hostis tentatione accesserunt, et ministrabant ei . Hec ostenderunt angeli, cum admirantes nouum hominem sedem conscendere [7 1Kb] Deitatis, [8 1Kb] uocibus sese impetebant alternis:  Tollite portas principes uestras, et eleuamini porte eternales, et introibit Rex glorie . Respondentibusque: Quis est iste rex glorie? sequenti responsione firmatum est: Dominus uirtutum ipse est rex glorie. Hec Dauid [9 1Kb] prophetabat, qui ait: [10 1Kb] Adorate eum, omnes angeli eius . Hoc idem insinuat cum dicit: Laudate eum, omnes angeli eius . Hec Isaias infert, cum cherubim et seraphim sese in huius laudis exsultatione commotos indesinenter clamare testatur: Sanctus, Sanctus, Sanctus . [11 1Kb] Ut ter repetitum nomen inseparabilis Trinitatis unum Dominum Deum Sabaoth esse demonstraret. Hec Ioannes astruit, cum animalia celi narrat requiem non habere dicentia eumdem ipsum celestis glorie hymnum . Hec idem assignat cum dicit: uidi, et audiui uocem angelorum multorum in circuitu throni, et animalium, et seniorum; et erat numerus eorum millia millium, dicentium uoce magna: Dignus est agnus qui occisus est, accipere uirtutem, et diuinitatem, et sapientiam, et fortitudinem, et honorem, et gloriam, et benedictionem. Et omnem creaturam, que in celo, et super terram, et que sub terra, et que sunt in mari, et que [12 1Kb] in ere, omnes audiui dicentes: Sedenti in throno, et Agno, benedictio, et honor, et gloria, et potestas in secula seculorum. Amen .

Hec Paulus in Epistola ad Hebreos copiose proponit, assumit, confirmat, atque [13 1Kb] concludit . Hec ipse Homo, [14 1Kb] in quem plenitudo diuinitatis corporaliter inhabitat, complet, cum in aduentu suo commoueri uirtutes celorum dicit, et tunc ipsum  uideri in gloria Patris Dei cum angelis suis .



CAPUT XI. S. Marie matris Dei uirginitatem perpetuo seruatam angelica attestatione concludit.

Ecce, non solum quia seruiunt angeli Domino meo, filio ancille sue, uirginis nostre, celesti doctrina didici, uerum et eorum officia in experimento seruitutis uerius precognoui. Nam tu ipse, Grabriel, qui diceris fortitudo Dei, uenisti ad uirginem, nuntiare hominem nasciturum, qui simul potestates ereas et principem [1 1Kb] perimeret mundi. Item et angeli pastoribus nuntiant natum, quem tu uirgini predixeras nasciturum. Hi quoque glorificant ut Deum, de quo tu dixeras: uocabitur Filius Dei. Ecce hunc  adorant angeli, ecce hunc laudant archangeli, ecce hymnum huic intonant angeli, ecce huic ministrant angeli, ecce hunc sedem conscendere Deitatis personant angeli, ecce in [2 1Kb] eius iubilo sibi requiem dare nesciunt angeli, ecce in seruitutis eius famulatu properantes cognoscimus angelos, et commoueri celorum uirtutes audiuimus. Nam et optimum certe est, tam excelso et eterno Deo, tam et humiliter ac temporaliter ex uirgine nato dignitatis angelice gloriam inseruire. Quare? quia ille in utraque natiuitate incomprehensibiliter et inenarrabiliter natus; angelica autem uniuersitas eius eternitate est preuenta, et eius operatione formata. De illo dicitur: Generationem eius quis enarrabit ? quod et in salutatione tua hec ipsa miratur uirgo, que  uerbis tuis uirginea mater astruitur, et tu ipse sciscitanti eidem uirgini quomodo fieret, generationem annuntias inauditam; de te autem dicitur: Dixit Deus, fiat lux, et facta est nature tue cunctis creaturis et anterior et [3 1Kb] prestantior lux . Illi dictum est: Filius meus es tu, ego hodie genui te , quod nulli unquam angelorum est dictum; de uniuersitate autem creaturarum dictum est: Omnia subiecisti sub pedibus eius . Inter que omnia et substantia illi subiecta inuenitur angelica. De illo dictum est: Sede a dextris meis , quod angelis dictum non est; de his autem, quia facti sunt, dictum est: Qui facit angelos suos spiritus, et ministros suos ignem  [4 1Kb] urentem . De illo dictum est: Sedes tua,  Deus, in seculum seculi ; de his autem dictum est: Quia coram illo astat omnis angelorum exercitus cum tremore. Sed ut uirginitatis huius Domine mee gloriam auctiori triumpho, excellentiori preconio, fideli conatu, [5 1Kb] sincerissimo uoto, amabilique appetitu, cum celestibus iubilem uirtutibus, perituris preferam hostibus, amantibus reportem fratribus, cognituris predicem ignaris, [6 1Kb] dilectantibus commendem cognitus, adhuc [7 1Kb] nosse desidero, scire uolo, sapere cupio, certificari exopto, instrui exoro, doceri quero, quid hoc est quod dicitur: Generationem eius quis enarrabit? Si de natiuitate diuinitatis eius hoc dicitur, [8 1Kb] quod utique uerum est, quia propter ista, sed non solum propterea dicitur, ecce ista natiuitas Deitatis hoc tantum  est, quod de Deo natus est Deus, de lumine Deo lumen Deus, de ore Dei [9 1Kb] uerbum Deus, de corde Dei sapientia Deus, de substantia Dei uirtus Deus, et hec omnia unus Deus. Item si de natiuitate humanitatis eius hoc dictum est, quod certe uerum est, quia et propter hoc dictum est, que est generatio Filii huius, que tam admiranter inenarrabilis predicatur, nisi conceptio incorrupta, nisi uirginitas pariens, nisi partus uirgineus, nisi uirginitas materna, nisi natiuitas uirginalis? Et hec omnia uirginis fete, incorrupte matris, puerpere integre, inuiolate genitricis, illese generantis; in qua sic diuersitas concordauit, sic accidentia coheserunt, sic multimoda copulata sunt, sic concurrentia innodata, ut duabus quidem inusitatis rebus, eterna tamen lege  discretis, et admirabili unitate connexis, in hac sola uirgine [10 1Kb] una persona fieret. Hec tantumdem uere generatio inenarrabilis solius huius tantummodo unice prolis. Sed [11 1Kb] ait uirgo: Quomodo fiet istud, quia uirum non cognosco ? Respondeat angelus: Spiritus Domini superueniet in te, et uirtus Altissimi obumbrabit tibi, propterea quod nascetur ex te sanctum, uocabitur Filius Dei. [12 1Kb] Extra hoc autem esse uirginem usus est; post matrem esse uirginem usus non est. Esse incorruptam feminam usus est; post incorruptionem fieri genitricem usus non est. Habere genitalem pudorem usus est, post genitalium pudorem habere prolem usus non est. Que tanto a se eterna nature lege discordant, ut  nunquam tunc mater, quando uirgo; nunquam tunc  uirgo, quando mater; nunquam uirgo pariat, nunquam mater uirginitate clarescat; unum tempus nunquam teneat uirginem simul [1 1Kb] et matrem; una femina nunquam uirginitate simul et prole congaudeat. Inde talis generatio non in signo singulariter, non in miro mirabiliter, non in prompto inenarrabiliter, non ex certo, quia non est signum, non est mirum, non mirabile, non inenarrabile. Idipsum enim naturale est, usuale est, corruptibile est, mortale est. Interdum turpiter amabile est, interdum honeste odibile est. Interdum iuste amandum est, interdum iuste est odiendum. In hac autem uirgine sic istius Filii Dei inenarrabilis generatio copulauit utraque, ut uirginem se habeat mater, matrem se habeat uirgo; ut [2 1Kb] uirginem matrem habeat proles,  ut uirginem demiretur puerperam coniux. Integritas quoque conceptioni adhereat, pudor conceptionem sepiat, uirginitas conceptum claudat. Sicque uirginitatem natiuitas non scindat, sic pudorem egressio non deturpet, sic generatio integritatem non adimat, sic ueritas partus ueritatem uirgineam non exstinguat. Tam mirabiliter ergo concordantibus in una persona simul et tempore diuersitatibus rerum, ut hec eadem sit mater, que et uirgo; ipsa uirgo, que et mater; nunquam mater, nisi quando et uirgo; et postquam mater, nobilior et uirgo; acta est hec sola inenarrabilis generatio, quam [3 1Kb] ideo esse admirabilem existimo, quia non illic rationem aliquam, qua idipsum factum est, que reuelari nequeat, latere persentio; sed id tantum esse, quia factum  est, quod signum est, quod mirum est, quod inauditum est, quod inusitatum est. Quod uere annuntiatione sui inenarrabile esse etiam narrando incognitum non est. Si enim esset quod lateret, et tamen idipsum non aliud quam rationis cognitio esset, posset quidem quilibet rationis capax de eo quedam aut indagatione percipere, aut in sagacitate inuenire, aut in adinuentione colligere, aut collectione tractare, aut tractatu meditari, aut meditatione definire, aut definitione tenere, aut retentione proferre, aut prolatione firmare. Cum uero nichil horum, nichil tale, nichil ex toto, nichil ex parte in hac re puto uel angelos, uel homines aliter, uel amplius nosse, quam quod ipso didicimus angelo nuntiante, puto nec ipsum angelum aliud recognoscere [4 1Kb] ualuisse, quam  quod ipse intulit hominibus nuntiare. In tanto etenim mysterio ueritatis preco nec aliud quam quod ipse sapuit, nec plus quam ipse cognouit, potuit nuntiare. Que tamen nuntiauit et nobis, atque cum uirgine  audire fecit et nos, quoniam nec aliter, nec alibi, nisi in uirgine, et cum uirgine hec [5 1Kb] conuincimus didicisse. Si ergo illa uirgo, que miraculo huic et materia exstitit, et causa plenitudinis fuit, hoc solum ab angelo didicit, quod ad effectum nuntiate rei sufficere potuit, non plus angelus sapuit quam quod dixit, qui tantum dixit quantum uirginem generare fecit, qui tantum dixit quantum conceptionem et partum uirginis adimpleuit. Tantum [6 1Kb] ergo uirgo de conceptu et parturitione sua angelo salutante didicit, quantum me angelus euidentia rei huius instruxit. Si autem plus sapuit angelus quam quod dixit, quomodo [7 1Kb] ad implenitudinem partus sui sufficit uirgini quod mecum audiuit? Mecum dico audiuit, quia post hoc nuntium partus sui, et redemptionis mee, nouum  de hac re nichil audiuit. Si plus sapuit angelus quam quod dixit, quomodo ad implenitudinem facti res dicta plenius abundauit? Si plus sapuit angelus quam quod dixit, quomodo semiplena dicta rem celestium uirtutum, et omnium elementorum attestatione completam [8 1Kb] impleri ueracius potuerunt? Restat ergo tantum me de hoc miraculo nosse, quantum angelus dixit. Quia quantum sapuit, tantum dixit, et tantum dixit quantum uirginem generare fecit. Quantum autem uirginem generare fecit, tantum fides mea cum uirgine ipsa cognouit. Itaque si iuxta assumptionem humanitatis hec [9 1Kb] inenarrabilis generatio huius prolis idipsum est, quod solius matris eius incorruptio singularis, bene angelice creationi, que labi potuit, prefero integritatem genitricis huius,  que nascentis exitu interrumpi non potuit. Bene angelice conditioni, que diminui potuit, prefero uirgineum decus, quod nati processu impediri non potuit. Bene angelice formationi, que minorari potuit, prefero pudorem, quem exordium geniti frustrare non potuit. Bene angelorum statui, qui quati potuit, prefero uirginitatem mirabiliter singularem, quam natiuitas Filii Dei tanto auctam gloria incorruptionis reliquit, quanto singularem, ac singulariter glorificans assumptam ex illa carnem, ad sedem Patris inuexit, et omnem beatitudinem angelice forme eius dominio subiugauit. In cuius excelse solemnitatis ascensione, cum Deus assumptam carnem paterna collocauit in sede, ita natura hominis angelicam reperit pacem, ita consortium  recepit angelicum, ita honorem se adeptam esse intelligit angelorum, [10 1Kb] ita abiectionem, qua contemptibilis erat, angelorum pretulit potestati, ut hec natura, in qua Abraham angelum adorauit  , et tamen adorari prohibita non est, in Ioanne adorare uolens , sit prohibita adorare. Quoniam in Abraham, licet ex eius semine in Christo diceretur assumenda, nondum tamen in eodem Christo erat assumpta. Ideo [1 1Kb] hanc angeli contemptibilem iudicabant, quia et condemnatio Conditoris exsecrabilem hanc habebat, et assumptio eius nondum illam sue unioni coniunxerat. In Ioanne autem ideo hanc naturam se adorare angeli prohibent, quoniam hanc super se in sede maiestatis adorant. Ideo hanc in subditis non contemnunt, quia eam supra se in sede glorie contemplantur. Ideo hanc in subiectis contemptibilem non despiciunt, quia eam unitam diuine persone cognoscunt. Et ideo honorabiliorem se incorruptionem materne uirginitatis habent,  quia fructum eius super se et admirantes aspiciunt, et humiliter intuentur: grati laudant, seruientes adorant, perennes iubilant, subiecti [2 1Kb] concelebrant, beati uident, [3 1Kb] accliues adorant. Nihil puto ratiocinandum latuit, nichil perscrutandum euasit, nichil perinquirendum erupit, nichil inuestigandum excessit, nichil incognitum abiit. Quia [4 1Kb] quantum audiuimus rei, tantum impletum scimus; quantum audiuimus rei, tantum effectum pensamus; [5 1Kb] quantum audiuimus, tanto hanc generationem fieri cognouimus; quanto [6 1Kb] audiuimus de angelo, tantum ad redemptionem nostram uirginali completum esse uidemus ex utero. uerum ut rei huius magnitudo sese super angelos euidenter attollat, ut solius matris [7 1Kb] huius incorruptio, in singulari signo singulariter predicanda,  angelorum excelsa transcendat, ut incorrupte uirginis istius filii inenarrabilis generatio [8 1Kb] nobilior nobilitatem angelorum exsuperet, postremo, ut nil illi simile [9 1Kb] habens in omni rerum formatione angelice pulchritudinis admirante magnitudine constet, considera mecum naturam rerum, contemplare formam creaturarum, intuere conditiones diuersas [10 1Kb] conditionis uniuerse, et dicente Ioanne crede: Omnia per ipsum facta sunt, et sine ipso factum est nichil . uide omnia que condidit, omnia que fecit, omnia que uisibilia et inuisibilia [11 1Kb] esse, et subsistere cernis, reuerentiam eius habere seruitutis, et abiectionem subdite tenere conditionis. Nam si de terris, et mari, atque omnibus que in eis sunt, proponatur; audiant [12 1Kb] cuncta ipsius Domini uocem cum  iuris uigore sui uniuersa homini conferentem: Dominamini piscibus maris, et uolatilibus celi, et uniuersis animantibus que mouentur super terram .  Si de ipso homine, audiat et ipse: Reges terre, seruite Domino in timore, et exsultate ei cum tremore . Si de celis, et que in eis sunt, audiant: Laudauerunt te, Domine, angeli tui, et hymnum dixerunt, dum [13 1Kb] perficeres fabricam celi . Item: Beatus cuius est Deus [14 1Kb] adiutor eius; spes eius in eo, qui fecit celum, et terram, et mare, et omnia que in eis sunt . Si de angelis, audiant que Paulus commemorat: Cum introduceret primogenitum in orbem terrarum, sic dicit: Adorent eum omnes angeli eius . uerum ut cuncta quasi sue conditionis compede, ita generali dicto restringam, audiant uniuersa sub uno: Magnus es, Domine, et preclarus uirtute, insuperabilis. Tibi seruiet omnis creatura tua, quia dixisti, et facta  sunt; misisti Spiritum tuum, et creata sunt . Si igitur cuncta que facta sunt seruiunt, restat nichil esse Factori equale, quia quod Domino seruit, Domini est. Si autem est quod non [15 1Kb] seruiat, nichil est, quia factum non est. Proinde aut erit aliquid, et factum, et seruiens est; aut erit nichil, quia quod non seruiat factum non est. Si ergo, ut uerum est, cuncta que facta sunt seruitutis debitum retinent, eterne potestatis illius [16 1Kb] Dominum non amittunt. Tanto autem omnia maiestati eius cedunt, quanto et excellentie prorsus adequari non potuerunt. Atque ideo, cum cuncta seruiant illi, solius incorruptionis huius fructus in uniuersitatem dominantis assumitur. Cum omnia obsequantur, isti tamen generationi dominator admiscetur. Cum uniuersa famulentur, huic  soli integritati Dominus adunatur. Quia ex omnibus creaturis hoc tantum in persona fit cum Domino unum, hoc in unitate Creatoris assumptum, hoc in unione dominantis innexum; usque adeo, ut assumens Deus dicatur Filius hominis, et assumptus homo dicatur Filius Dei. Non confusis naturarum proprietatibus, sed ita in persone unitate connexis, ut ex assumpto et assumente nullum discedat ab alio, nullum dirimatur ab altero. Quia enim assumens Deus dicitur Filius hominis, euangelista exprimit dicens: Cum uenerit Filius hominis in maiestate sua cum angelis suis . Que maiestas, uel angelorum eius, [17 1Kb] non alteri poterunt deberi nature, quam Filii Dei, qui uere est omnipotens Deus. Item quia assumptus homo dicitur Filius Dei, alius  euangelista assignat uirgini dicens: Propterea quod nascetur ex te sanctum, uocabitur Filius Dei . Propter quam duarum naturarum proprietatem  in unitate persone connexam, Dei et hominis unius Christi hec sola homo mater est uirgo. Ita in utraque natura unum generans filium, ut idem sit Filius Dei, qui Filius hominis; nec alter sit Filius hominis, [1 1Kb] quam Filius Dei. Inde generatio hec omni miraculo mirabilior, omni opere potentior, omni signo augustior. Quia cuncta ita transcendit, cunctis ita prepollet, excellentiam cunctorum ita exsuperat, ut isti [2 1Kb] Deo adunate nature etiam angeli ministrent, huic angeli seruiant, [3 1Kb] hanc angeli adorent, eamque in unitate persone Filii Dei [4 1Kb] infinitis et indefessis uocibus sine fine collaudent. Unde oro te, sancte angele, per indissecabilem hereditatem fidei nostre, per tue eternitatis statum, per mee redemptionis mysterium, per pacem, quam ambo [5 1Kb] in Christi Iesu  corpore perfruimur, ut des mihi hoc tantumdem nosse de uirgine matre Domini mei quod ipse nosti, hoc credere quod ipse sapis, hoc diligere quod ipse diligis, hoc in Domino frui quod ipse frueris.



CAPUT XII. Conuertit sermonem ad beatissimam matrem, atque ad ipsius Filium gloriosum. Item concludit aduersus impios intacte uirginitatis profanatores.

At nunc uenio ad te, sola uirgo mater Dei, procido coram te, [6 1Kb] sola opus Incarnationis Dei mei; humilior coram te, sola inuenta mater Domini mei; rogo te, sola inuenta ancilla Filii tui, ut obtineas deleri facta peccati mei, ut iubeas mundari me ab iniquitate operis mei, ut facias me diligere gloriam [7 1Kb] uirtutis tue, ut reueles mihi multitudinem dulcedinis  Filii tui, ut des mihi loqui et defendere [8 1Kb] fidei sinceritatem Filii tui; concedas etiam mihi adherere Deo et tibi, seruire Filio tuo et tibi, famulari [9 1Kb] Domino tuo et tibi; illi sicut factori meo, tibi sicut genitrici factoris mei; illi sicut Domino uirtutum, tibi sicut ancille Domini omnium; illi sicut Deo, tibi sicut matri Dei; illi sicut redemptori meo, tibi sicut operi redemptionis mee. Quod enim in mea redemptione est operatus, in tue persone ueritate [10 1Kb] formauit. Quod mihi redemptor factus est, tibi filius fuit. Quod pretium emptionis mee factus est, ex carne tua eius incarnatio fuit. [11 1Kb] In quo uulnera mea sanauit, ex carne tua uulnerandum corpus exhibuit; in quo mortem meam tolleret, a mortalitatis  tue corpore mortale corpus attraxit; in quo mea deleret peccata, [12 1Kb] quod tulit a te corpus, sine peccato suscepit; naturam meam, quam in se precessore mihi ad regnum suum in gloria paterne sedis super angelos collocauit, ex ueritate corporis tui humiliatus assumpsit. Ideo ego seruus tuus, [13 1Kb] quia tuus filius Dominus meus. Ideo tu domina mea, quia tu ancilla [14 1Kb] Domini mei. Ideo ego seruus ancille Domini mei, quia tu domina mea facta es mater Domini tui. Ideo ego factus seruus tuus, quia tu facta es mater factoris mei. Oro te, oro te, sancta uirgo, ut de illo Spiritu habeam Iesum, de quo tu genuisti Iesum. Per illum Spiritum accipiat anima mea Iesum, per quem concepit caro tua eumdem Iesum. Ab illo Spiritu sit mihi nosse Iesum, a quo tibi adfuit  nosse habere et parturire Iesum. In illo Spiritu [15 1Kb] humilis excelsa loquar de Iesu, in quo confiteris esse te ancillam Domini, optans fieri tibi secundum uerbum angeli. In illo spiritu diligam Iesum, in quo tu hunc adoras ut dominum, [16 1Kb] intueris ut filium. Tam uere timeam hunc Iesum, quam uere idem cum esset Deus, erat subditus parentibus suis .

O salutis ac [17 1Kb] uite mee simul et glorie premium, grandi opulentia magnum! O libertatis mee [18 1Kb] nobilissimum titulum! O ingenuitatis mee preclara conditio! O nobilitatis mee astipulatio insolubiliter gloriosa, et glorie eternitate confecta! Ut ego male deceptus, ad reparationem meam fieri concupiscam seruus matris Domini mei, ut ego olim in primo  plasto [19 1Kb] angelica communione seiunctus, ancille et matris factoris mei merear [20 1Kb] confici seruus, ut ego idoneum opus in manibus summi Dei, impetrem in seruitute puerpere uirginis iugi, [21 1Kb] in seruitutis deuotione ligari. Hoc mihi presta, Iesu, Deus Fili hominis; hoc mihi tribue, Domine rerum, et fili ancille; hoc mihi largire, humilis Deus in homine; hoc mihi concede, homo in Deum gloriose, ut hoc credam de partu uirginis, quod de Incarnatione tua impleat fidem meam; hoc loquar de materna uirginitate, quod os meum impleat [22 1Kb] de tua laude; hoc diligam de matre tua, quod tu in me compleas [23 1Kb] de dilectione tua; ita seruiam matri tue, ut ex hoc ipse me probes seruisse tibi; ita hec dominetur [24 1Kb] mihi, ut  ex hoc [1 1Kb] nouerim me placuisse tibi; ita dominium eius me teneat in seculum, ut tu sis meus Dominus in eternum. [2 1Kb] Quam prompte seruus huius domine effici concupisco, quam fideliter seruitutis huius iugo delector, quam plene famulari huius imperiis opto, quam ardenter ab illius dominio dissociari non quero, quam auide ab ipsius famulatu nusquam abstrahi cupio; tam uere illi seruiendi facultatem inueniam, tam uere [3 1Kb] illi seruiens gratiam illius merear, tam uere in [4 1Kb] seruitutem eius sine [5 1Kb] interruptione detinear, [6 1Kb] tam uere nusquam ab eternitatis ipsius iucunditate disiungar. Et hoc quidem quare queram, nouerunt qui diligunt Deum, uident qui sunt fideles [7 1Kb] in Deo, intuentur qui adherent Domino, non ignorant qui non ignorantur a Domino. Sed uos audite,  emuli; uos attendite, infidi; uos cognoscite, dissidio pleni; uos percipite, sapientes mundi, qui ex hoc stulti estis apud sapientiam Dei, ex quo sapientes estis apud [8 1Kb] stultitiam uestram, qui ex hoc imbecilles estis apud fortitudinem Dei, ex quo fortes estis apud egrimoniam uestram, qui ex hoc contemptibiles estis apud excellentiam Dei, ex quo sublimes estis apud miseriam uestram. Qui ex hoc destructi estis, quasi non sitis ab eo qui semper est, ex quo apud uosmetipsos esse putatis, cum nichil uerius sitis apud eum cui hoc est esse quod semper est. Qui spernitis hanc esse uirginem semper; qui non uultis esse factorem meum filium eius, qui non uultis hanc esse matrem factoris mei; qui contemnitis ut hec sola hunc habeat filium, quem omnis habet creatura  Dominum unum; qui non glorificatis hunc Deum filium eius, Dominum meum non glorificatis ut Deum; qui beatam non dicitis quam Spiritus sanctus ab omnibus nationibus beatam dicendam edixit ; qui gloriam incorruptionis corruptela afficitis carnis; qui non refertis honorem Dominice matri, ut referatis honorem Deo filio eius; qui non glorificatis ut Deum, quem natum ex ea uidistis ut hominem; qui confunditis diuersitates naturarum filii ipsius; qui scinditis personam filii eius; qui [9 1Kb] inficitis diuinitatem filii illius; qui ueram carnem ueramque passionem spernitis filii eius; qui hunc nec cecidisse in mortem [10 1Kb] per hominem, nec a mortuis resurrexisse creditis per Deum. Quod enim cecidit,  ex homine fuit; quod surrexit, ex Deo. Nam ego ut sim seruus filii eius, hanc mihi dominari [11 1Kb] peropto;  ut dominetur mihi filius ipsius, huic seruire decerno; ut comprober seruire Deo, dominium matris eius super me in testimonium quero; ut sim deuotus seruus filii [12 1Kb] generati, [13 1Kb] seruus fieri appeto genitricis. Sic namque refertur ad Dominum, quod [14 1Kb] seruitur ancille; sic redundat ad filium, quod impenditur matri; sic alternat in nutrito, quod adhibetur in nutrice; sic transit honor in regem, qui defertur in famulatum regine. Gratulatus ego cum angelis, letatus cum uocibus angelorum, exsultans cum angelorum hymnis, gaudens cum angelorum preconiis, gratulor cum domina mea, letor cum matre Domini sui, exsulto cum ancilla filii sui, gaudeo cum ea, que facta est mater factoris sui, iucundor cum ea, ex qua factum est caro uerbum Dei.  Quia credidi cum ea quod de se nouit mecum et ipsa, quia cognoui quod sit [15 1Kb] uirgo genitrix, quia sapio quod sit generans uirgo, quia scio quod uirginitatem illius conceptio non amisit, quia didici quod partum eius immobilis uirginitas antecessit, quia teneo quod partus eius uirginitatis gloriam [16 1Kb] non reliquit. Qui tam uere hec omnia amo, quam uere illa pro me facta esse cognosco. Mecum enim est, quod per ipsam factum est, ut ex eo natura Dei mei se copularet nature mee, ex quo natura mea transiret in Deo meo; essetque unus Christus, uerbum et caro, Deus et homo, idem factor et factura, idem plasmator et plasma, idem conditor et conditionis forma, idem operator et assumpti operis ueritas, idem qui fecit et quod fecerat, idem qui fecerat et quod fecit.  Ipse assumptor, ipse assumptus; [17 1Kb] et ut expressius quod ipse dat de ipso loquar, ipse omnipotens, pro me autem et pro salute mea ipse exinanitus. Ipse fortis, ipse infirmus. Ipse salus mea, ipse uulneratus est pro me. Ipse sanitas mea, ipse pro me uulnere cesus. Ipse uirtus Dei, ipse pro me humilis Deus. Ipse uiuens, ipse mortuus. Ipse uita mortis nescia, [18 1Kb] ipse mortem sustinens et deuincens. Ipse ante mortem mori nescius, ipse post mortem sine dominio mortis. Ipse de celo ueniens, ipse sepulcrum aggrediens. Ipse sepulcrum relinquens, ipse celos repetens. Ipse ad inferna in anima humana descendens, ipse de inferno potestate diuina sanctorum animas liberans. Ipse in sepulcro iacens ut homo, ipse de sepulcro resurgens  ut Deus. Ipse de morte liberans, ipse inter mortuos liber. Et hec omnia idem Christus, atque  omnia in uno eodemque Christo, [1 1Kb] pro unione persone, non pro confusione nature. Ideo ego confidens per mortem huius Filii Dei, per crucem redemptoris mei; sperans per uulnera huius factoris mei; fiduciam habens, spem ueram tenens per sanguinem huius Christi mei, quia tectis peccatis meis, quia remissis iniquitatibus meis, quia ablatis sceleribus meis, quia ablutis criminibus meis, quia [2 1Kb] abolitis malis meis, quia abstersis immunditiis meis, quia solutis peccatorum meorum uinculis, mundatus a bono Deo, purificatus a misericordie Deo, iustificatus a  pio iudice, sanctificatus a copioso redemptore, miscear beatis angelis, socier choris angelicis, [3 1Kb] copuler angelorum gaudiis, iungar festis angelicis; ut sit Deo in me gloria, ut sit Deo a me laus, ut sit Deo a me honor; et mihi sit a Deo uenia, et mihi sit a Deo salus, et mihi sit a Deo uita, et mihi sit a Deo exsultatio, iugiter, ueraciter, indesinenter, euidenter, amodo, ex nunc, ex hoc, abhinc, et in omne tempus, et in totum euum, et in cuncta semper secula seculorum. Amen.


Explicit liber de perpetua Deipare uirginitate.



[DE COGNITIONE BAPTISMI ATQUE DE ITINERE DESERTI.]





IN DUO SEQUENTIA OPUSCULA MONITUM LECTORI.

 In hoc duplici opusculo sancto Hildefonso asserendo nichil est, lector beneuole, quod immoremur. Namque et librum de Cognitione Baptismi unum, et de Progressu spiritualis deserti alium composuisse commemorat sanctus Iulianus; deinde uero sub iisdem titulis, atque eidem sancto doctori attributa reperta  fuere in Cod. ms. PP. Dominicanorum Baiocensium; ex quo primus ea in lucem edidit Stephanus Baluzius, quem nos in hac nostra Editione secuti sumus. Nisi forte styli diuersitas iudicium tuum aliquantulum retardare possit, cuius magnam uim esse fatemur ad doctorum uirorum lucubrationes recte diiudicandas, uerasque et genuinas a spuriis secernendas. Sed id quidquid est difficultatis statim euanescet, ubi ex ipso sancto doctore intellexeris, hec duo opuscula non tam de suo composita atque elaborata, quam ex uariis SS. Patrum sententiis collecta fuisse. »Non nostris nouitatibus,« uerba sunt ipsius sancti Hildefonsi in fine prefationis primi libelli, »incognita proponentes, sed antiquorum monita, uel intelligentie reserantes, uel memorie adnotantes. Ob quam rem titulum operis huius Annotationum de cognitione baptismi decreuimus inscribendum.« Iam ergo deinceps mirari desines quod sententie in eis contente alium frequenter quam Hildefonsi stylum sapiant.

 Interea tamen te monitum uolumus ut ne quid de horum librorum pretio detrahendum putes, propterea quod non sint proprio Hildefonsi marte omni ex parte elaborati. Ea enim est sententiarum quibus constant grauitas, atque prestantia, ut ipse cum per se, tum etiam propter eos e quibus excerpte sunt doctissimos ac uenerabiles Ecclesie Patres, Augustinum, Gregorium, Isidorum, maximo sint in pretio habende; non minus tamen estimande sint propter collectoris summam auctoritatem. In quo equidem non is tantum pensandus est labor, quem in eis hinc inde colligendis, atque ad unum scopum singulis coordinandis Hildefonsus insumpsit , sed ipsius in primis doctrina suspicienda  nobis est, cuius lumine obscuriora Patrum dicta ad nostram intelligentiam reserauit.

Preter hec autem duo sunt  que in his libris a sancto doctore omnes edocemur, queque omnium studiosorum lectorum animis uellemus infixum. Primum summam  diligentiam, assiduamque operam, quam in SS. Patrum scriptis euoluendis, addiscendisque ipse locabat, die noctuque eorum studio incumbens, ut ex eis tanquam e purissimis fontibus sanam doctrinam hauriret, quam fideli populo propinaret, profanas uocum nouitates iuxta Apostoli monitum caute uitaturus. Deinde demissam illam animi humilitatem, qua uir sanctissimus et ingenio et eruditione plurimum ualens, quasi nichil se scire putasset, ad auscultandam Patrum antiquiorum doctrinam aures adeo uacuas accommodauerit, ut eorum potius dicta atque sententias, quam proprias nobis tradere uoluerit. Neque id ipsum dissimulauerit, sed ingenue  et apertissimis uerbis professus sit, atque proprio quasi digito nobis indicauerit quenam illa sint que ab aliis acceperit, ne fucum legentibus facere, uel debita illos laude quodammodo defraudare, uelle uideretur.

Quare rem nos gratissimam uel ipsi Hildefonso  facturos speramus, qui, doctorum uirorum exemplum secuti, non dubitauimus ad fontes ab ipso sancto doctore indicatos, recurrere, et ea qua potuimus diligentia, non paruo certe sudore, singula pene loca inquirere, ac designare, e quibus queque sententia excerpta est. Ex quo labore satis improbo id simul commodi percepimus, ut corruptas lectiones si quas offendimus, restituerimus, et lacunas aliquot, quas in Baluziana Editione reperimus, etsi non magni momenti, repletas exhibeamus. Curauimus etiam ne uerborum sancte Scripture citationes ad oram desiderarentur; nichil tandem non egimus quo hec Editio absolutissima appareret uel in summa, qua laboramus, omnium Cod. mss. inopia.





S. HILDEFONSI EPISCOPI TOLETANI ANNOTATIONUM DE COGNITIONE BAPTISMI LIBER UNUS. *



PRAEFATIO.


Diuine institutionis auctoritas, et sacre paternitatis antiquitas per Scripturam, que, dicente Apostolo, diuinitus inspirata utilis est , Ecclesiam catholicam nasci per fidem, crescere per institutionem, atque in eternitatem per remunerationis gloriam permanere, et per redemptionis munus obtinuit, et per adoptionis spiritum affirmauit, quoniam hanc eamdem Scripturam ipse Spiritus ad salutem hominum inspirauit, qui ad beatitudinis premia homines prouexit. Huius sancte Ecclesie origo in hominibus figuraliter inchoauit ex tempore, perficietur autem ex muneris eternitate. In sanctis uero angelis in ueritatis specie temporaliter cepit, in ueritatis specie perenniter manet. Ita namque  spiritaliter condita est, ut post ruinam preuaricationis in conditoris amorem sui soliditate percepta, non sue nature augmento concresceret, sed humane saluationis illatione reparata constaret. In angelica uero conditione, quia ex parte aliquod ruit, reliquum glorie in perennitate permansit. In humana uero conditione, quia tota per deceptionem hostis natura interit hominis, ex nulla parte reparari poterat, nisi eam ad reparationem sui ex toto redemptoris ueritas suscepisset. Hinc adfuit, ut inde potens Conditor ruinam repararet angelicam, unde pius Redemptor in se suscipiens reparandam illic naturam induxit humanam. Regnante igitur Deo in celo et in terra, cuius regnum est totus mundus, qui ex  celo constat, et terra, cui seruit celestium, terrestrium, et infernorum omnis rei uniuersa substantia, per quem consistit iam illa sine defectu celestis patrie pars beata, ad cuius profectum in electis quotidie natura conscendit humana. Quia enim Dei Patris uerbum, et hoc ipsum Deus, per quod angeli et omnia facta sunt, caro factum est in hominibus caput Ecclesie, qui erat initium angelice creature, ac proinde sicut Deus et homo in unitate persone caput est unus Christus, ita illi esset ex angelis et hominibus Ecclesie unum corpus. Unde huius Ecclesie gloriosa pietas et gloriatio pia gaudet in consistentibus angelis, anhelat in hominibus prouehendis. In illis laudem celebrat Conditoris, in istis  assumit gloriam Redemptoris. In illis habet gaudium sine fine, in istis appetit sine fine gaudere. In illis statione, in istis acquisitione letatur. Illic in ciuibus solida, hic in aduenis leta. Illic de securitate quiescit hic de sollicitudine prospectatur. Salus  illis, et eternitas istis reparatio est. Et sicut isti nec uolent unquam peccare, nec poterunt, ita isti a uelle ut posse peccandi saluati asciscuntur per effectum redemptionis in eorum plenitudinem claritatis. Iam per sancti Spiritus pignus pia future unitatis admistione concreta, quando ea que in hominibus ex aduersitate tolerat angelice consolationis suffragatione firma sustentat, ut in peregrinatione huius uite opitulatio angelica foueat, quos gloriose societatis sue unitas exspectat. Huius Ecclesie pars, que in hoc tempore aduocatur, ut fiat quod dicitur: Congrega nos ex gentibus, ut confiteamur nomini sancto tuo, et gloriemur in laude tua , quo ordine secundum apostolicam, sanctorumque Patrum traditionem antiquam, institutionem  quoque diuina auctoritate prolatam, inuitetur ut ueniat, ueniens ordinabiliter suscipiatur, suscepta sacris ordinibus prouehatur, prouecta sanctificationis gratia impleatur, presentis libelli serie manet congestum, dispositum pariter et concretum, non nostris nouitatibus incognita proponentes, sed antiquorum monita uel intelligentie reserantes, uel memorie adnotantes. Ob quam rem titulum operis huius Adnotationum de cognitione baptismi decreuimus inscribendum.



CAPUT PRIMUM. Exordium orationis.

Iesu fili Dauid, miserere mei, illuminans oculos meos, ut uideam quod ad te perueniam; firmans  in te gressus meos, ne transgrediar uiam; aperiens os meum, ut possit de te loqui, qui dedisti mihi uelle tua utcunque poterim loqui. Et quia dilectio proximi inheret dilectioni tue, da mihi exercere utilitatem eius, que formet salutem illi, et perueniat in laudem et gloriam nominis tui.



CAPUT II. Quod insinuetur noue regenerationis dicere mysterium uelle.

Generationem illam, que fit prouenture generationis diuine, ut nati homines in iram renascantur ad gratiam, per quam filii ire transeunt in adoptionem filiorum Dei, qua liberati a regno peccati transferuntur in regnum glorie Dei, suis ordinibus persequi  et explicare contendam, ut omnis sancto lauacro baptizandus uideat per que mysteriorum signa uocatur; omnis iam baptizatus meminerit que sacramentorum premia et seruet, et ueneretur; quatenus dum figure tanti mysterii antea signate esse  noscuntur, postea ipsarum figurarum sacramenta in eternam gratiam sciantur esse completa.



CAPUT III. Quod unus sit Deus Trinitas tota.

Deus unus est, inuisibilis, incomprehensibilis, inestimabilis, immortalis, omnipotens, perfectus et sempiternus. In hac re nichil aduentitium, nichil postremum, nichil recedens. Hic est ante omnia, super omnia, intra omnia, extra omnia. Hic Deus est Pater, et Filius, et Spiritus sanctus. Sed Pater a nullo, sed ex se, est; et est tantum Pater. Filius ex Patre est natus, ex eo ceternus Patri; et est tantum Filius. Spiritus sanctus ex Patre et Filio inseparabiliter procedit, et est tantum Spiritus sanctus. Hec tota Trinitas unus est Deus, non aliud habens, et  aliud subsistens. Sed ideo simplex est, quia quod in se habet, hoc est. Non enim in illo accidit quodcunque bonum, cuius sit participatione compositus; sed quia ex illo est omne bonum, ideo quod in se est, hoc uere omnimodo est.



CAPUT Iu. Quod tota Trinitas unus Deus omnia fecit.

Hec tota Trinitas unus Deus fecit omnia uisibilia et inuisibilia, siue celum, et celestem angelicam creaturam cum omnibus que continentur in celo, siue terram, et mare cum omnibus que continentur in eis. Hic Deus omnia creauit, omnia continet, omnia gubernat, omnia prouidentie sue administratione disponit, omnia regit. Omnia ipsi seruiunt.  Omnia ipse iudicat. Absque illo nichil bonum. Ex illo nichil malum. Ipse potens et de malo facere bonum. Ipse disperdens omne malum. Ipse donator omnis boni. Ipse conseruans perenniter omne bonum.



CAPUT u. Quod homo a Deo bene sit conditus, a zabolo male deceptus.

Post conditionem ceterarum rerum bona conditione beatus est a Deo conditus homo, et certe ita beatus, ut ad imaginem et similitudinem Dei factus, cunctis terrenis rebus existeret beatitudinis auctoritate prelatus. Cui inuidens super iis angelus ob superbiam de celestis glorie claritate deiectus, dum conditori Domino superbiuit, hunc conditum hominem persuasionis fraude decepit. Qui deceptus homo  et propter transgressionis admissum beatitudinis loco exsul est factus, et cum omni posteritate generis sui mortis est sententia condemnatus.



CAPUT uI. Quod pietas Conditoris precesserit culpam hominis.

Hunc pietas Conditoris eterna statuens miseratione saluandum, in ipsis primordiis conditionis eius uelut pietatis fundamenta componens, salutis mysteria fixit, per quorum mysteriorum sacramenta quandoque saluandus inuenire signate salutis remedium posset, sicque preiret pietas factoris culpam hominis, et cum plenitudo uenisset temporis, antiquitas pietatis repararet lapsum humane conditionis, et ex hoc subueheret illam glorie future eternitatem,  ex quo in conditionis primordiis signauerat sacramenta sue redemptionis.



CAPUT uII. Formatio Ecclesie de latere Christi ad similitudinem formationis Eue de latere Ade.

Adam ergo Christi, Eua Ecclesie figura fuere. Assumptus est limus, et factus est primus homo Adam in animam uiuentem. Incarnatus est Christus, et factus est secundus homo Adam in Spiritu uiuificante. Somno Adam obdormiuit. Christus morte quieuit. Ade costa subtrahitur, et mulier fingitur. De Christi latere sanguis et aqua producitur, et his sacramentis Ecclesia sancta formatur. Non tollitur caro de carne uiri, cum permanente uirtute ossuum  uiri deberet mollior mulier carnis mollitie potius fingi; sed quod de uiro ossis fortitudo subtrahitur, infirmitas est diuinitatis, de qua dicitur: uerbum caro factum est ; quod de fortitudine ossis uiri mulier fingitur, hoc est quod sequitur: Et habitabit in nobis. Nam de uiro aliquid uirtutis auferre hoc est: Semetipsum exinaniuit formam serui accipiens ; mulierem de fortitudine uiri compingi, hoc est: Cum esset diues, propter nos pauper factus est, ut nos eius inopia ditaremur . Quod ergo ille infirmatus in humilitate deitatis sue, hoc Ecclesia roborata est per assumptionem humanitatis in illo. Bene ergo infirma mulier de uirtute uiri formatur, quia post lapsum culpe deformis humana conditio factoris sui imaginem non reciperet,  nisi hanc Redemptor pius moriens innouasset; nec debilis et abiecta ad uirtutem spiritus consurgeret, nisi eam infirmata diuinitas humilis erexisset.



CAPUT uIII. Quod in exordio primorum hominum et incarnatio et mors prefigurata est Christi.

Hanc figure saluationis summam per gloriam uirginis signauit species mulieris, quando dictum est ad serpentem: Inimicitias ponam inter te et inter semen eius ; significans malitiam diabolice partis non posse inherere sacramento redemptionis, quod factum est per assumptum hominem ex utero uirginis. Unde adhuc subditur: Ipsa conteret caput tuum, et tu insidiaberis calcaneo eius . Hoc de Christo, qui est fructus uirginalis uentris Marie, intelligitur.  Id est: Tu per malitiam persequentium, qui sunt semen tuum, quorum corda inhabitas, eum supplantabis ut moriatur; et ille resurgens conteret caput tuum, quod est mors, et te ipsum qui habes mortis imperium. Hanc humilitatem Redemptoris usque ad susceptionem mortis mox subsequens fratricidium figurauit, quando Cain frater maior terrenis operibus incubans, assurgens innocentem socium propter simplicem hostiam extra domum rudi crudelitate homicida nouus occidit, significans Iudeorum populum primum in lege natum, Christum agnum Dei, et tollentem peccata mundi extra Ierusalem crucis patibulo occisurum.



CAPUT IX. Quod incarnationem Christi tota Trinitas operata fuerit, sola tamen persona Filii hanc suscepit.


Huius sancte redemptionis opulentum miseratione copiosa mysterium presignatum in conditione primorum hominum impleuit Filius Dei ueniens in plenitudine temporum, cuius aduentus operatio incarnationis eius ueritas fuit. Quam incarnationis ueritatem tota Trinitas operata est, quia inseparabilia sunt opera Trinitatis; sola tamen persona Filii hanc suscepit, quoniam quecunque per hanc dispensationem pertinent ad personam Christi, neque ad Patris, neque ad Spiritus sancti personas poterunt ullatenus pertinere. Non enim fas est dicere Patrem et Spiritum de uirgine genitos, uel cruci suspensos,  uel sepultura conclusos, que in sola persona Christi omnia congruenti, et euidenti sunt dispensatione completa. Hoc mysterium redemptionis humane dispositum eternitate deitatis sue, completurum presentia humanitatis assumpte Christus, sicut ante secula ordinauit, ita in seculorum fine perfecit. Nihil nouitate consilii inuentum, nichil accessu noue cogitationis assumptum, sed eterna dispositione prefixum, temporali dispensatione perfectum.



CAPUT X. Quod ideo data lex est, ut rediret in cognitionem homini Deus.

Humano itaque generi, quia obliuioni dederat Creatorem, data est lex, per quam creature amittenti  Deum reduceretur in cogitationem creator omnium rerum; dictumque est per eamdem legem: Audi Isrel: Dominus Deus tuus Deus unus, etc. . Quo dicto et superstitiones, quibus pro Creatore creatura colebatur, amote sunt, et unus qui uere coleretur Deus patenter est demonstratus.



CAPUT XI. De temporibus sub quorum distinctione seculum stetit.

Stetit ergo seculum in hominibus sub trimoda distinctione temporum. Stabit homo ordine quarto in beatitudine seculorum. Primo summe infeliciter, secundo non plene feliciter, tertio abunde feliciter, quarto summa eternaque felicitate feliciter. [a 1Kb] Primo  summe infeliciter, quia homo conditus ad imaginem et similitudinem Dei, suo deceptore zabolo sibimet principante, seruiens regno peccati, idolorum cultor, soli Creatori pie debitum impie creaturis impendit honorem. Secundo non plene feliciter, quia data quidem lex est ad cognitionem Dei, sed perducere non potuit ad iustitiam Dei. Nam si ex lege iustitia, ergo Christus gratis mortuus est . Data est ad intelligentiam, non ad ueniam peccati. Per illam enim agnitum peccatum punitum est, non sanatum. Data quidem est in sanctione hostiarum et ceremoniarum, ut offerrentur Deo, sicut Deus  sanxerat, et non sicut gentiles sacrificantes demoniis immolabant. Que tamen obseruantia legis propter cognitionem Dei multum profuit hominibus in tempore suo. Sed ideo plenam felicitatem non intulit, quia ad perfectum nichil adduxit . Sequens ergo erat tempus, in quo felicitas per litteram cepta posset per intelligentiam spiritus esse perfecta. In hoc tempore gratie, quod tertium est, fuit abunde feliciter, quando cunctis illis sacris hostiis figuratus Christus est incunctanter ostensus; quando umbre successit lux, incertis ueritas, figuris ostensio, occultis reuelatio, legi euangelium, timori seruorum gratia filiorum, et cunctis, que adumbrauerat littera, manifestatio spiritalis gratissima et aperta. Quartum est illud beate eternitatis insigne,  in quo, deuictis cunctis aduersantibus, laudabit homo Deum in incorruptionis tranquillitate securus. Ergo in statu mundi [b 1Kb] . . . adductum est. Non plene feliciter fuit tertium sub gratia, in quo nos Christus a delictis nostris in suo sanguine lauit; et abunde feliciter manet extremum illud, quod et eternum, in quo laudabimus Deum in secula seculorum.



CAPUT XII. De conatu exsequendorum ordinum.

Iam nunc fauente Deo, cuius misericordie opus in humana saluatione nosse desideramus, ipsius effectum saluationis que per regenerationem gratie cum sacramento redemptionis efficitur, sicut et diuina auctoritas et paterna sanxit antiquitas, opportune  suis ordinibus exsequamur



CAPUT XIII. Quod ipsis exordiis causarum instauratio humana inchoata cognoscitur, in quibus eius restauratio continetur.

Exordium regenerationis, cuius species peracta est in plenitudine temporis, ab initio temporum cepit. Etenim eterna Sapientia ita in exordiis rerum figuram statuit sacramentorum, ut ex antiquitate ordinata significatio perueniret ad finem temporum in efficientiis actionum. Unde quia regenerationis huius sacramentum in aqua et spiritu consistebat, causarum institutio perfecit [F. perfecta] illius operationis species emulabatur cum dicitur: Et spiritus Dei ferebatur super aquas , ut in earumdem causarum exordiis instauratio his rebus  figurata esse monstratur.



CAPUT XIu. De Ioanne et baptismo penitentie, cuius signum sunt stramenta ciliciorum, per que ad oleandum paruuli deducuntur.

ueniens itaque Dominus impleturus summam nostre salutis, non sibi sed nobis profuturam, in se suscepit, et a se sanctificauit baptismatis sacramentum, premittens Ioannem, cuius baptismus ueritatis figura, non ueritas esset, qui peccatores ad penitentiam commoneret, non qui remissionem peccatis inferret, ipso Ioanne dicente: Ego baptizo in aqua in penitentia  . Hinc itaque est quod per stramenta ciliciorum ad oleandum sacerdotibus paruuli deducuntur, ut penitentie signum habeant propter opus, qui penitentie opera demonstrare non possunt propter etatis tempus. Maiores autem etate cum aduocari ad fidem ceperint, per se penitentiam exhibent de erroribus pristinis, in quibus aut generaliter uixerunt, aut idolis seruierunt. Hanc efficaciam penitentie commendabat Ioannes, cum de eo dicitur: uenit in omnem regionem Iordanis predicans baptismum penitentie in remissione peccatorum . Unde aperte patet quia Ioannes baptismum penitentie non solum predicauit, uerum etiam dedit, sed in remissione peccatorum dare non potuit. Ac proinde quoniam baptismum, qui peccata  solueret dare non poterat, predicabat; ut sicut incarnatum uerbum patris precurrebat predicationis uerbo, ita baptismum penitentie, quo peccata soluuntur, precurreret suo baptismo, quo peccata solui non possunt.



CAPUT Xu. Quod incipiente baptismo Christi cessauit baptismus Ioannis. Et quomodo Christus baptizat, et non baptizat.

uenit Dominus, ut baptizaretur a seruo. Propter humilitatem prohibet seruus dicens: Ego a te debeo baptizari; et tu uenis ad me ! Propter iustitiam imperauit Dominus dicens: Sine modo. Sic enim oportet nos implere omnem iustitiam . Deinde quiescit baptismus Ioannis, qui erat in penitentia  et in ueritatis umbra, et inchoauit baptismus Christi, qui est ueritas, in quo fit remissio peccatorum. Quanquam non baptizaret Christus, sed discipuli eius. [a 1Kb] Baptizat autem Christus, et non baptizat. Sed utrumque uerum est. Baptizat, quia mundat. Non baptizat, quia non ipse tinguit. Prebebant tunc discipuli, sicut nunc ministri prebent ministerium corporis. Prebebat ille adiutorium maiestatis.



CAPUT XuI. Quod solus Christus baptizat, qui soli sibi baptizandi retinuit potestatem, quamuis siue bonus siue malus minister baptizet.

[b 1Kb] Nunquam ergo cessat baptizare qui nunquam cessat mundare. Usque in finem seculi iehsu baptizat,  quia ipse mundat. Securus proinde accedat homo ad inferiorem ministrum, habet enim superiorem magistrum. Ipse magister Christus et extrinsecus baptizat, dicente Paulo: Sicut Christus dilexit Ecclesiam, et se ipsum tradidit pro ea, mundans eam lauacro aque ; et intrinsecus baptizat per infusionem spiritus, quo docetur interior homo et habere fidem, et seruare operis dignitatem. Ad hec certe pertinet quod dicitur: Et testimonium  perhibuit Ioannes dicens: Quia uidi Spiritum descendentem sicut columbam, et mansit super eum, et ego nesciebam eum . Ex multis cognitionibus Christum sciebat Ioannes. Nam cum uidisset Maria mater Christi Elisabeth, exsultauit infans iste Ioannes in utero eius . Hic erat uox clamantis: Parate uiam Domini . Hic eum qui ad se baptizari uenerat, prohibet cum dicit: Ego a te debeo baptizari, et tu uenis ad me . Hic eum agnum Dei, et tollentem mundi peccata ostendit . [c 1Kb] Sed hoc solum in eo nesciuit, quia sibi retenturus erat baptismi potestatem, et non eam translaturus uel transmissurus in aliquem seruum; sed siue baptizaret in ministerio seruus bonus, siue baptizaret in ministerio seruus  malus, non sciret se ille qui baptizaretur baptizari nisi ab illo qui baptizandi tenuit potestatem, et esset huius sacramenti uirtus non in officio ministrantis, sed in potestate magistri.



CAPUT XuII. Quod doctor studiis orationum munire debet predicationem uerborum, ut quod locuturus est, Dei uirtute melius quam eius actione formetur.

Cum ex conuersatione gentili quisque nolens ad cognitionem et fidem Dei hortatur ut ueniat, primum doctor attendat multam bonitatem miserantis Dei, de quo dicitur: Qui uult omnes homines saluos fieri, et ad agnitionem ueritatis uenire ; [d 1Kb] ac deinceps agat quantum potest [e 1Kb] ut intelligenter, ut libenter, ut obedienter audiant. Et hec se posse, si  potuerit, et in quantum potuerit, pietate magis orationum quam oratorum facultate non dubitet, ut orando pro se ac pro illis, quos est allocuturus, sit orator ante quam doctor, atque siue in peculiari colloquio, siue in Ecclesie conuentu, ipsa hora iam ut dicat accedens, prius quam exerat proferentem linguam, ad Dominum leuet animam sitientem, ut ructet quod biberit, uel quod impleuerit fundat; atque ad horam ipsius dictionis illud potius bone menti cogitet conuenire quod Dominus ait: Cum autem tradent uos, nolite cogitare quomodo aut quid loquamini; dabitur enim uobis in illa hora quid loquamini. Non enim uos estis qui loquimini, sed Spiritus Patris uestri qui loquitur in uobis . Si ergo loquitur in eis Spiritus sanctus, qui persequentibus  traduntur pro Christo, [f 1Kb] quare non et in eis qui tradunt discentibus Christum? Hoc sane studium docendi et in suadenda fide ethnicis, et in suadendis operibus bonis fidelibus cunctis doctorem conuenit exercere.



CAPUT XuIII. Qualiter aggrediendus est qui nolens inuitatur ad fidem.

[g 1Kb] Cum itaque credere nolentibus unius Dei cognitio  et fides offertur, proponendum est ut per intelligentiam pergant uidere quod Deus est, omnibusque eum naturis uisibilibus et corporalibus, intelligibilibus uero et spiritalibus, omnibusque mutabilibus, preferant. Omnes enim certatim pro excellentia Dei dimicant, nec quisquam inueniri potest, qui hoc Deum credat esse, quo est aliquid melius. Itaque omnes hoc Deum esse consentiunt, quod ceteris rebus omnibus anteponunt. [a 1Kb] Et quoniam omnes qui de Deo aliquid cogitant uiuum aliquid cogitant, illi soli possunt non absurda et indigna existimare de Deo, qui uitam ipsam cogitant. Deinde ipsam uitam pergunt inspicere; et si eam sine sensu uegetanti inuenerint, qualis est arborum, preponunt ei sentientem, qualis est pecorum, et huic rursus intelligentem,  qualis est hominum: quam cum adhuc mutabilem uiderint, etiam huic aliquam incommutabilem coguntur preponere, illam scilicet uitam, que non aliquando desipit, aliquando sapit; sed est potius ipsa sapientia. Sapiens enim mens adepta sapientia; antequam adipisceretur, non erat sapiens. At uero ipsa sapientia nec fuit unquam insipiens, nec esse unquam potest: quam si non uiderint, nullo modo plena fiducia uitam incommutabiliter sapientem commutabili uite anteponerent. Ipsam quoque regulam ueritatis, qua illam clamant esse meliorem, incommutabilem uident, nec uspiam nisi supra suam naturam uident, quandoquidem se mutabiles uident. At cum ueraciter, suadente doctore, seclusa fuerit omnis mutabilis res a Deitatis honore, accipiendum  est ne sit summe [F. summus] Deus quod passioni, id est, mutabilitati poterit subiacere. Cumque fuerit tentum, id quod commutabile est, esse non posse Deum, restat ut perueniatur ad rem illam que cunctis rebus preeminet, et incommutabilis est. Coniecto illo quod res illa que unus est Deus, cunctis preeminens et incommutabilis manens, omnia fecit, omnia disponit, omnia iudicat, curam de omnibus habet nichilque est ex omnibus uisibilibus et inuisibilibus quod non ex illo initium habeat, non in seruitute eius dominationi subiaceat. Qui subiectarum rerum famulatus sub nulla ulla mutabili creatura potest ullatenus inueniri, nisi tantum sub isto uno dominante Deo, cuius eterna substantia est, cuius incommutabilis ueritas, cuius omnipotens permanet potestas.



CAPUT XIX. De adapertitione ianue fidei.


Iam cum reserauit ille ianuam fidei, de quo dicitur: Qui habet clauem Dauid, qui aperit et nemo claudit, claudit et nemo aperit , id est, ex semine Dauid assumptus homo per potestatem unite diuinitatis aperit cordibus credentium mysteria sue Incarnationis, que in predestinatis claudere non poterit austeritas infidelitatis; et claudit uasa ire prespicentia iudicii, ne reprobi ueniant, ad quam sibi merito clauserunt remunerationem beatitudinis; tunc fit quod scriptum est: Ego sum ostium. Si quis per me introierit, saluabitur . Incipiunt  enim aperiri initia fidei ei, cui per lauacrum regenerato post acceptionem Spiritus sancti in participio corporis Christi se crediderit Christus. Et uidebit librum illum sancte auctoritatis apertum, quem clausum in mysterio sigillis septem aperuit idem uictor Leo de tribu Iuda . Qui liber totius sancte Scripture apertus est, quia intelligentia eius hominibus reuelatur a Christo, qui solus in se suscepit, atque compleri uoluit, que ad salutem humani generis complenda ordinauit atque presciuit. Signa autem eius septem hec sunt: primum incorporatio, secundum natiuitas, tertium passio, quartum mors, quintum resurrectio, sextum gloria, septimum regnum. Que signorum adapertio hec est generis humani plena redemptio; ad quam  qui uenit, hoc ordine uenit.



CAPUT XX. De his qui uolentes primum ad fidem conuertuntur catechumeni, id est, audientes dicantur.

[b 1Kb] Quicunque de gentili conuersatione, et de superstitionibus, quibus impie pro creatore colitur creatura, maiuscula etate uenientes uolunt credere in Deum, uel siue recens nati, siue paruuli sint, catechumeni, id est, audientes dicuntur, pro eo quod primum preceptum exhortationis in lege sibi audiunt dictum: Audi, Isrel, Dominus Deus tuus Deus unus est ; et illud: Dominum Deum tuum adorabis, et illi soli seruies . Audiunt ergo uerbum uite, per quod perueniant ad munus gratie, qui erant filii ire. Nam quia omnis qui uere agnoscit,  ueraciter dicit: In iniquitatibus conceptus sum, et in peccatis peperit me mater mea ; in eo quod originaliter tenetur ad noxam mortis, donec per redemptionem efficiatur Filius Dei, erit filius illius antique ire, quam meruit primus homo in precepti transgressione, dicente Domino: Qui credit in Filium, habet uitam eternam. Qui autem incredulus est Filio, non uidebit uitam, sed ira Dei manet super eum . Quam iram non uenire, sed manere dixit, quia non ex nouitate infidelitatis uenit, sed ex antiquitate preuaricationis manet. De qua ira nemo saluari potest, nisi per misericordiam Saluatoris, dicente eodem Domino: Si uos Filius liberauerit, tunc uere liberi eritis . Qui catechumeni  propter cognitionem Dei, quam illis per sacerdotem quasi per Moysen loquitur Deus, audientes dicuntur, ut, relicta uetustate uite carnalis, ueniant ad uite nouitatem per unius Dei cognitionem.



CAPUT XXI. Quod catechumeni per penitentiam sint ad lauacrum adducendi. Quodque ii quos Ioannes baptizauit, catechumenorum habuere figuram.

Hi, si maiores etate sunt, cum actione penitendi ueniunt. Si minores sunt, in signo penitentie per stramenta ciliciorum a ministris deducuntur ad sacerdotem, ut qui per se non possunt agere penitentie opus, in se habeant penitentie signum propter etatis minime tempus; et hoc teneatur in penitendi  effectu, quod notatur in penitentie signo. Qui post exorcismorum increpationem opportune ueniunt ad olei unctionem. Hic omnibus a Ioanne in penitentia baptizatis catechumenorum figura exstitit, ut quod illis baptismus in penitentia fuit, hoc istis per penitentiam ad Deum conuersio sit.



CAPUT XXII. Qui sunt exorciste, a quibus exorcizantur catechumeni et energumeni.

Exorcidiantur ii exorcismis ab his qui ex eo nomine exorciste dicuntur. Qui tali officio deputati cum ordinantur, sicut canones iubent, accipiunt de manu episcopi libellum in quo scripti sunt exorcismi, data sibi potestate imponendi manus super energumenos, siue baptizatum, siue catechumenum.



CAPUT XXIII. Quid sit exorcismus.


[a 1Kb] Exorcismus est sermo increpationis, qui fit contra immundum spiritum energumenis, siue catechumenis, ut per eum diaboli nequissima uirtus, et inueterata malitia, atque incursio uiolenta, fugetur expulsa.



CAPUT XXIu. Qualis erit exorcismus.

Erit exorcismi sermo [b 1Kb] nonturno uerborum, non difficultate intelligentie, non inusitato contextus eloquio; sed simplex, compositus, ardens, ita uirtutis intentione coruscans, ut uere principem mundi increpationis sue ualore demonstret expellere; atque sic in spiritali certamine, quo contra erias agitur  potestates, fulgura terroris immittere, ut ipsa expulsio inuisibilis hostis quadam fieri expugnatione uisibili contempletur, ita ut et catechumenus terreatur consideratione auditus, et fidelis incitetur aggressione conflictus. Sic dum sacerdotum officia pro castris Dei dimicant, et fideles deuotam intentionem uelut arma ministrant, et qui creaturam Dei possidebat uictus abscedat, et Christus quos condidit uictor obtineat.



CAPUT XXu. Unde habuit exorcizandi uirtus initium, uel in quo mysterio diuinis uerbis hoc episcopus agat.

Exorcizandi uirtus illius rei significatio fuit, quod lunaticum increpauit iehsu: Exiit ab illo demonium . Ad instar huius increpationis  dominice increpat etiam episcopus uoce propria, sicut increpauit Dominus uoce sua. Et hanc ipsam increpationem quam dicit episcopus, non ex humana coniectura, sed ex proprietate auctoritatis diuine propheticis uerbis aggreditur dicens: Increpet Dominus in te, Satan, et increpet in te qui elegit Ierusalem . Dehinc secundo imperans dicit: Tibi dicitur, Satanas, uade retro. Ac deinde in tuba uictorie tertio proclamat: uicit leo ex tribu Iuda, radix Dauid . Ita deinde hic exorcismus a ministris inchoatur: Deprehense sunt insidie tue. Sicque eadem increpatio exorcistarum pronuntiatione completur, donec omnes catechumeni sub exorcismis agantur. Est itaque ordinabiliter ordinatus ordo, ut primum increpationis sermo ex illa causa qui oritur  ex illis et uerbis aggrediatur. Nam quia exorcismus increpationis est sermo, bene inuehendo exoritur, dum sic inchoatur: Increpet Dominus in te, Satan, et increpet in te qui elegit Ierusalem . Secundo diuina potestas infertur, dum diuinorum uerborum imperium promulgatur dicendo: uade retro, Satanas . Tertio potentia uictorie demonstratur, quia Christus et dudum moriendo zabolum uicit, et in his qui credunt ac sequuntur eum quotidie uincit. Atque ideo uox in uictoriam eleuatur, dum dicitur: uicit leo ex tribu Iuda, radix Dauid . Propter quod scriptum est: Nunc princeps mundi eiicietur foras , id est, de credentium cordibus expelletur. Et item hec dicit Dominus: Equidem et captiuitas a forte  tolletur, et quod ablatum fuerit a robusto, saluum esse poterit ; ostendens quod in uictoriam Christi destructo imperio diaboli potuit homo ab eius captiuitate eripi et saluari



CAPUT XXuI. Quod exorcizando catechumenos potestas diaboli aufertur.

[c 1Kb] Exorcizatur autem, id est, increpatur potestas zaboli, et insufflatur in his a quibus potestatis eius dominator expellitur, ut renuntient ei sub cuius ditione obnoxii tenebantur, atque eruti a potestate tenebrarum, in Domini sui regnum per sacramentum baptismatis transferantur. [d 3Kb] Ii in nonnullis locis, ut refertur, sales accipiunt, uelut significato  sapientie condimento. Sed licet forsitan, ut dicitur, quia sola hoc antiquitas commendauit, adeo usquequaquam non probatur. Quia uero ut catechumenis in adipiscendo fidei sacramento tradantur, euidenti sancte Scripture nullo documento monstratur, ideo nichil offici ubi non fit. Nam ad summum roborem quomodo ualebunt, que ad proprietatem rei pertinere nulla sacre auctoritatis serie uel per figuram uel per speciem demonstrantur?



CAPUT XXuII. De exemplo Euangelii, secundum quod catechumeni oleo perunguntur.

Iidem catechumeni post exorcismos quibus increpata et expulsa diaboli est potestas, ab eis unguntur oleo, quod a sacerdote constiterit benedictum. Que  unctio magno dominice operationis commendatur exemplo. Cum enim, ut Marcus euangelista refert, adduxissent ad Iesum surdum et mutum, deprecabantur eum, ut imponeret illi manum. Et apprehendens eum de turba seorsum, misit digitos suos in auriculas, expuensque tetigit linguam eius, et suspiciens in celum ingemuit, et ait illi: Ephphetha, quod est, adaperire. Et statim aperte sunt aures eius, et solutum est uinculum lingue eius, et loquebatur recte . Quid est, quod Dominus surdum et mutum apprehendens in turba seorsum, mittit in auriculas digitos suos ut audiat, nisi quia Redemptor ueniens genus humanum separauit a turba demonum, et a conuersatione operum ueternorum, atque per infusionem spiritalium munerum illi fidei dedit  auditum? Nam sicut per digitum Dei Spiritus eius, ita per digitos pluralitas significatur spiritalium gratiarum. Et quid est, quod expuens tangit linguam eius, ut ualeat loqui, nisi quia post auditum fidei sacramenta salutis hunc et agnoscere, et perficere facit? Spiritus enim Christi gratia est humane redemptionis, que de capite diuinitatis eius descendens, cognita per os humanitatis ipsius, confessionem et laudem suam intulit credituris. Quid autem, quod suspiciens in celum ingemuit, nisi quia equalitatem Patris habens, infirmitatem humanitatis, in qua pro nobis doluit, demonstrauit? Quid uero est, quod ait Ephphetha, expositum est, quod est adaperire, statim aperte sunt aures eius, et solutum est uinculum lingue eius, et loquebatur recte, quia cum in illo gratia  et operatio redemptionis accessit, tota uirtute in laudem et dilectionem sui redemptoris erupit. Unde nec tacere, nec distorte potuit loqui, qui redemptionem suam in gloriam Redemptoris, ut loqueretur, et recte loqueretur, accepit.



CAPUT XXuIII. Quod ordinate lectio Isaie prophete, Petri quoque apostoli, et Marci euangeliste, exorcizationis in conuentu ecclesie proferantur.

Hinc eodem exorcizationis tempore bene in conuentu ecclesie, ante quam exorcismi dicantur, profertur lectio Isaie prophete in qua dicitur: Nunquid  tolletur a forte preda, aut quod captum fuerit a robusto saluum esse poterit? Quia hec dicit Dominus: Equidem et captiuitas a forte tolletur, et quod ablatum fuerit, a robusto saluabitur . Item Petri ad gentes: uos autem, genus electum, regale sacerdotium, gens sancta, populus acquisitionis, ut uirtutes annuntietis eius qui de tenebris uocauit uos in admirabile lumen suum . Marci quoque euangeliste, que huius ephphethationis reuelat sacramentum, que superius et prolata est, et disserta: uidelicet ut uirtus Dei per uictoriam crucis predam humani generis a fortitudine diaboli tollens, faciat genus electum per regenerationis donum, regale quoque sacerdotium per dominium dictionum, et oblationem innocentie, atque contriti spiritus sacrificium,  infundens illi auditum obedientie preceptorum, et dans ei recte fidei loquelam, atque sue glorie hymnum.



CAPUT XXIX. Quod mysterium salutis, quod semel Christo moriente est factum, quotidie fiat in his qui regenerari noscuntur.

Hoc quod generaliter in humano genere moriente Christo semel est factum, quotidie in regeneratorum fit specialiter lauacro. Nam conuertenti ex errore gentili post exorcismos tanguntur auricule oleo, ut accipiat auditum fidei, et sit uere spiritalium dictorum auditor. Similiter tangitur et os, ut cognitionem Redemptoris sui, traditam sibi symboli fidem corde credat ad iustitiam, ore confitens proferat ad  salutem; sicque solutis obstinatione concreatis uinculis, recte loquatur magnificans Deum



CAPUT XXX. Quid sit, uel quare sit competens dictus.

Ex catechumeno fiat competens. Nam sicut ex eo quod Dei audiendo cognitionem, audiens dicitur, sic ex eo quod accepto Symbolo iam petit gratiam Dei, competens uocatur. Competentes dicuntur simul petentes, quomodo consedentes, colloquentes, et concurrentes non aliud intelliguntur, nisi simul sedentes, loquentes, currentes. Ita quoque competentes nichil aliud sunt, quam simul petentes. Quid autem petunt nisi baptismatis sacramenta, per que possint a potestate tenebrarum erui, et accepta indulgentia  peccatorum in Dei omnipotentis regnum transferri? Ut ergo quod petunt accipere mereantur, a uitiis corda, ab immunditiis mundare debent et corpora; abstinentes animam a delictis, corpus ab epulis; ut contritio cor humiliet, et iustificet, abstinentia et castitas corpus extenuet, et emundet; quo anime et corporis ex toto purificata substantia, quidquid contritio cordis, quidquid afflictio egerit carnis, totum ad dignitatem proficiat suscipiende regenerationis. Horum significantiam habuit Nicodemus, ille princeps Iudeorum, qui nocte uenerat ad Iesum, qui erat ex his qui crediderunt in nomine eius, uidentes signa et prodigia,  que faciebat; qui in eo quod cum esset Dominus iehsu Ierosolymis in Pascha in die festo docens, tam efficaciter eius doctrinam audiuit, ut crederet in nomine eius, catechumenus, quod est audiens, fuit. In eo autem quod uenit ad eum nocte, et dixit ei: Rabbi, scimus quia a Deo uenisti magister; nemo enim potest hec signa facere, que tu facis, nisi fuerit Deus cum eo , competentem se esse monstrauit. Nam cum in templo docentem audiuit, et uisis signis credidit, uere audiens exstitit. Cum uero, licet in tenebris ignorantie ad lumen uenit, quia nocte ad Iesum uenit, et magistrum esse, et hunc a Deo uenisse fatetur, atque iam ex magisterio doceri querit, quia magistro debitum honorem dedit, ex tunc competens fuit, quia cuius doctrine credens audiendo fidem  detulit, eius magisterium petendo quesiuit. Qui deinde promouetur ad gratiam baptismatis, quando hoc illi commendat responsio Saluatoris, dum subinfertur: Respondit iehsu, et dixit ei: Amen dico tibi, nisi quis renatus fuerit denuo, non potest uidere regnum Dei . Quid ergo? quia non sufficit catechumeno quod audit uerbum Dei, non sufficit competenti quod petit gratiam ex magisterio Dei, necesse est ut renascatur ex aqua et Spiritu sancto, ut renatus sit particeps corporis et sanguinis Christi; et sicut ipse per fidem credidit in Christo, sic participando corpori Christi, credat se illi Christus. Hoc enim est quod dicitur: Cum autem esset Ierosolymis in Pascha in die festo, multi crediderunt in nomine eius uidentes signa eius que faciebat. Ipse autem iehsu non credebat semetipsum  eis . [a 1Kb] Quid est hoc? ecce Dominus credentibus se ipsum non credit semetipsum! Crediturusne est ergo se ipsum incredulis, et non credentibus? Nusquam prorsus. Sed catechumenus et competens iam credunt in Christum; sed quia non sunt renati ex aqua et Spiritu sancto, non participant corpori Christi, et ideo non se credidit illis Christus. Si dixerimus catechumenis: Creditis in Christum, respondent: Credimus, et signant se; iam crucem Christi portant in fronte, et non erubescunt de cruce Domini sui. Ecce credunt in nomine eius. Interrogemus eos: Manducatis carnem Filii hominis, et bibitis sanguinem Filii hominis? Nesciunt quid dicimus, quia iehsu non se credidit eis. Iam uero quasi signum crucis habent in fronte. Iam de  domo magna sunt. Necesse est renascantur, fiant ex seruis filii, fiant ex aduentitiis ciues. Non enim nichil sunt, quia iam ad magnam domum pertinent. Et cum renati fuerint, tunc participibus corporis sui credet se ipsum Christus.



CAPUT XXXI. De tradendo Symbolo.

Dehinc tradendum est Symbolum, ut is qui Domini preceptum audiuit, qui diuini magisterii gratiam petiit, uere fidei regulam accipiat, secundum quam et fide, et operibus lauacro sanctificationis se reparatum exhibeat.



CAPUT XXXII. Qua ratione Symbolum constet.


[b 1Kb] Symbolum, quod competentes accipiunt, hac ratione Patres constare dixerunt. Dicunt enim quod cum audissent apostoli a Domino ut irent docere gentes predicantes regnum Dei, et baptizarent eos in nomine Patris, et Filii, et Spiritus sancti, accepto Spiritu sancto post ascensionem Domini, quando insedit super eos in similitudinem ignis, et locuti sunt linguis omnium gentium, ut ad cognitionem ueritatis nulla illis uel gens, uel loquela esset ignota, sed per eumdem sanctum Spiritum omnibus omnimode loquerentur, corporaliter ab inuicem discessuri, hoc inter se unius predicationis Symbolum ediderunt, quo ubique euntes nichil dissonum, nichil uarium nuntiarent,  sed unam fidem unitis uerbis edicerent, et ex omnibus sacris Scripturis instrumenta colligentes, unum hoc breue fidei edificium construerent; de quo etiam per prophetam dictum fuerat: Quia uerbum breuiatum faciet Dominus super terram . Itaque adhuc in unum positi, sancto Spiritu pleni, breue hoc predicationis indicium conferendo inter se quid unusquisque sentiret, sibimet ediderunt, atque dandam hanc regulam credentibus statuerunt; ut quia multi futuri erant, qui se esse Christi apostolos simularent, et Christum non doctrina sana et integra predicarent, ideo per hoc indicium agnosceretur, quod Christum ueraciter nuntiaret, qui eum secundum hanc apostolicam regulam nuntiasset.



CAPUT XXXIII. De Symboli nomine, et quid Symbolum sit.


[c 1Kb] Symboli nomen ex Greco, collatio uel indicium uertitur in Latinum, quod sit fedus et cognitio fidei, in quo et sciatur quid creditur, et quod creditur nullatenus uioletur. Indicium ergo est propter cognitionem; collatio propter inter multos unite definitionis communitatem. Nam indicium quod rem ignotam indicet, collatio quod sit communis loquele definitio. Hinc et in ciuilibus bellis, quia et armorum habitus, et sonus uocis, et mos unus, et institutio bellandi similis est, ne quelibet doli subreptio fiat, suis militibus unusquisque dux discreta symbola ponit, que Latine uel signa uel indicia dicuntur, ut occurrens forte, de quo dubium sit quam aciem sequatur, prodito symbolo, an aduersarius sit, an proprius,  agnoscatur. Ad hoc autem sancti Patres hoc non membranis, sed memorie commendare iusserunt; ut non hoc lectio teneat, que ad ipsos etiam infideles solet idipsum aliquando deferre; sed ex ipsius sancte apostolice definitionis traditione commendatum semper maneat fidelibus tenacitate memorie. Pro soliditate itaque initiande fidei bene discessuri ab inuicem apostoli hoc unanimitatis indicium posuerunt. Quod Symbolum est signum uel indicium per quod agnoscitur Deus; quod ideo credentes accipiunt, ut sciant qualiter certamen fidei contra diabolum preparent; in quo cum pauca sint uerba, continentur  omnia sacramenta. In quo ideo ab apostolis breuiatim collecta sunt ex omnibus Scripturis, ut quia multi credentes uel litteras nescirent, uel scientes occupati impedimento seculi, Scripturas eis legere non liceret, hoc corde et memoria retinentes, sufficientem sibi haberent scientiam salutarem.



CAPUT XXXIu. Quod quinta feria ante Pascha reddendum est Symbolum.

Hoc Symbolum, quod competentes in die unctionis accipiunt, aut per se, si maiores etate sunt, aut per ora gestantium, si paruuli sunt, quinta feria ante Pascha sacerdoti recitant atque reddunt; ut eorum probata fide, merito perueniant ad uicinum resurrectionis dominice sacramentum per fontis sacri baptismum.



CAPUT XXXu. Quod catholica fides breuitate Symboli teneatur.


[a 1Kb] Est autem catholica fides in Symbolo nota fidelibus, memorieque mandata, quanta res passa est breuitate sermonis, ut incipientibus atque lactentibus eis qui in Christo renati sunt, nondum Scripturarum diuinarum diligentissima et spiritali tractatione atque cognitione roboratis, paucis uerbis credendum constitueretur, quod multis uerbis exponendum esset proficientibus, et ad diuinam doctrinam certa humilitatis atque caritatis firmitate surgentibus.



CAPUT XXXuI. Initium Symboli, et quid sit credulitas.

Est ergo tenor Symboli iste, et hic causarum ordo  que continentur in illo: Credo in Deum Patrem omnipotentem. Quid est credo? Credulitatem facio, id est, uera esse confiteor que incognita audio. Credulitas autem dicta, quod crescat animus ad inuisa et incognita continenda.



CAPUT XXXuII. Quod in Deo solo, non in rebus, sed de rebus adhibenda sit fides.

In Symbolo firmitas, et quedam est separatio unius fidei, qua ostenditur in Deum solum, et Deo credere, non in quibuscunque ceteris rebus, id est in Deum habere fidem, non autem in rebus, sed rerum habere fidem. Credendum ergo est in Deum, et non in aliam rem, quia fides in Deum, sicut et unus Deus, singulari est specie habenda et retinenda; ceteris rebus  apponenda, non superponenda est fides. Credimus ergo in Deum. Credimus et sanctam eius Ecclesiam esse. Non autem credimus in Ecclesiam sicut in Deum, quia Ecclesia non est Deus. Credimus autem singulariter in Deum. Credimus et sequenter Ecclesiam eius esse. Ita quoque et deinceps credimus quecunque recte fidei regula nobis credere commendarit. Patrem tantumdem Filii sui secundum diuinam generationem, iuxta quod ad eum dicit: Ex utero ante luciferum genui te .



CAPUT XXXuIII. Quod ideo sit Deus omnipotens, quia omnia fecit.

[b 1Kb] Omnipotentem, quia solus omnia potuit, qui  omnia fecit; qui ita credendus est esse omnipotens, ut omnia que sunt uisibilia et inuisibilia, ex nichilo fecerit. Non enim aliquid esse potest, cuius creator non esset, cum omnipotens esset, quia etsi aliquid fecit ex aliquo, sicut hominem ex limo, non utique fecit ex eo quod ipse non fecerat, quia terram, unde limus est, ex nichilo fecerat. Et si ipsum celum et terram, id est mundum et omnia que in eo sunt, ex aliqua materia fecerat, sicut scriptum est: Qui fecit mundum ex materia inuisa , uel etiam informi, nullo modo credendum est illam materiam de qua factus est mundus, quamuis informem, quamuis inuisam, quocunque modo esset, per se ipsam esse potuisse, tanquam ceternam et ceuam Deo; sed quemlibet modum suum quem habebat, ut quoquo  modo esset, et distinctarum rerum formas posset accipere, non habebat nisi ab omnipotente Deo, cuius beneficio est res non solum quecunque formata, sed etiam quecunque formabilis. Inter formatum autem et formabile hoc interest, quod formatum iam accepit formam, formabile autem potest accipere. Sed qui prestat rebus formam, ipse prestat etiam posse formari, quoniam de illo et in illo est omnium speciosissima species incommutabilis, et ipse unus est qui cuilibet rei, non solum ut pulchra sit, sed etiam ut pulchra esse possit, attribuit. Quapropter rectissime creditur omnia Deum fecisse de nichilo, quia etiamsi de aliqua materia factus est mundus, eadem ipsa materia de nichilo facta est, ut ordinatissimo Dei munere prima capacitas formarum fieret, ac deinde  formarentur quecunque formata sunt. Qui Pater, quantum ad generationem diuinitatis pertinet, tantumdem Filii sui Pater est. Qui Filius cooperator eius, quoniam per ipsum omnia facta sunt, et sine ipso factum est nichil, et uerbum, et ueritas, et uirtus, et sapientia est ipsius.



CAPUT XXXIX. Quod Filius neque de nichilo, neque de aliqua est materia factus, sed tantumdem a Patre ineffabiliter genitus.

[c 1Kb] Hinc sequitur: Credimus et in Iesum Christum Filium Dei unicum, Deum et Dominum nostrum; non separatum a Deo Patre, sed et in se Deum, et cum Patre unum Deum. Itaque Deus cum uerbum genuit,  id quod est ipse, genuit; neque de nichilo, neque de aliqua iam facta conditaque materia, sed de se ipso id quod est ipse. Unde idem Deus Pater, qui uerissime se indicare animis cognituris et uoluit et potuit, hoc ad se ipsum indicandum genuit, quod est ipse qui genuit, id est, uerbum Deum, per quod se cognoscere fecit. Quod uerbum uirtus etiam eius, et sapientia dicitur, quia per ipsum operatus est, et disposuit omnia; de quo propterea dicitur: Attingit a fine usque ad finem fortiter, et disponit omnia suauiter . Quamobrem unigenitus Filius Dei neque factus est a Patre, quia sicut dicit euangelista: Omnia per ipsum facta sunt ;  neque ex tempore genitus, quoniam sempiterne Deus sapiens sempiternam habet secum sapientiam suam. Neque impar est Patri, id est, in aliquo minor, quia et Apostolus dicit: Qui cum in forma Dei esset constitutus, non rapinam arbitratus est esse equalis Deo . Sed quoniam uerbum caro factum est, et habitauit in nobis , eadem sapientia que de Deo genita est, dignata est etiam in hominibus creari. Quo pertinet illud: Dominus creauit me in principio uiarum suarum . uiarum enim eius principium caput Ecclesie, quod est Christus homine indutus, per quem uiuendi exemplum nobis daretur, hoc est, uia certa, qua perueniremus ad Deum. Non enim redire potuimus nisi humilitate, qui superbia lapsi sumus.  Quapropter secundum id quod unigenitus est, non habet fratres; secundum id autem quod primogenitus est, fratres uocare dignatus est omnes , qui post eius et per eius primatum in Dei gratiam renascimur per adoptionem filiorum Dei.



CAPUT XL. Quod incarnatus Filius de Spiritu sancto et Maria uirgine natus est.

[a 1Kb] Qui natus est de Spiritu sancto et Maria uirgine. Bene confitemur, quia Dominus noster iehsu Christus, qui de Deo Deus, natus est de Spiritu sancto et uirgine Maria, utraque substantia, diuina scilicet atque humana, filius est unicus Dei Patris omnipotentis, de quo procedit Spiritus sanctus. Sed quomodo  dicimus Christum natum de Spiritu sancto, si non eum genuit Spiritus sanctus? An quia fecit cum? Quia Dominus noster iehsu Christus, in quantum Deus est, omnia per ipsum facta sunt ; in quantum autem homo est, et ipse factus est, sicut Apostolus dicit: Factus ex semine Dauid secundum carnem . Sed cum illam creaturam, quam uirgo concepit et peperit, quamuis ad solam personam Filii pertinentem, tota Trinitas fecerit, neque enim separabilia sunt opera Trinitatis, cur in ea facienda solus Spiritus sanctus nominandus est? An et quando unus trium in aliquo opere nominatur, uniuersa [b 1Kb] opera Trinitatis intelligitur? Ita uero est, et exemplis doceri potest. Sed non est in hoc diutius immorandum.



CAPUT XLI. Quod Filius, cum dicatur natus de Spiritu sancto, non sit omnino filius Spiritus sancti.


[c 1Kb] Illud mouet, quomodo dictum sit natus de Spiritu sancto, cun filius nullo modo sit Spiritus sancti. Neque enim quia mundum istum fecit Deus, dici eum fas est Dei Filium, aut eum natum de Deo, sed factum, uel creatum, uel conditum, uel institutum ab illo, uel si quid huiusmodi recte possumus dicere. Hic ergo, cum confiteamur natum de Spiritu  sancto et uirgine Maria, quomodo non sit filius Spiritus sancti, et sit filius uirginis Marie, cum et de illo et de illa sit natus, explicare difficile est. Procul dubio quippe non sic de illo ut de patre; sic autem de illa ut de matre natus es



CAPUT XLII. Quod non omne quod ex aliqua re nascitur, continuo eiusdem rei filium nuncupari conceditur.

[d 1Kb] Non igitur concedendum est quidquid de aliqua re nascitur continuo eiusdem rei filium nuncupandum. Ut enim omittam aliter de homine nasci filium, aliter capillum, pediculum, lumbricum, quorum nichil est filius; ut ergo hec omittam, quoniam tante rei deformiter comparantur, certe qui nascuntur ex aqua et Spiritu sancto, non aque filios  eos rite dixerit quispiam, sed plane dicuntur filii Dei Patris, et matris Ecclesie. Sic ergo de Spiritu sancto natus est Filius Dei Patris, non Spiritus sancti. Nam illud quod de capillo et ceteris diximus, ad hoc tantum ualet, ut admoneamur non omne quod de aliquo nascitur, etiam filium eius de quo nascitur, posse dici, sicut non omnes qui dicuntur alicuius filii, consequens est, ut etiam de illo nati esse dicantur, sicut sunt qui adoptantur. Dicuntur etiam filii gehenne, non ex illa nati, sed in illam preparati, sicut filii regni preparantur in regnum. Cum itaque de aliquo nascatur aliquid etiam non eo modo ut sit filius, nec rursus omnis qui dicitur filius de illo sit natus cuius dicitur filius, profecto modus iste quo natus est Christus  de Spiritu sancto non sicut filius, et de Maria uirgine sicut filius, insinuat nobis gratiam Dei, qua homo nullis precedentibus meritis ex ipso exordio nature sue quo esse cepit, uerbo Deo copuletur in tantam persone unitatem, ut idem ipse esset filius Dei qui filius hominis, et filius hominis qui filius Dei; ac sic in nature humane susceptione fieret quodammodo ipsa gratia illi homini naturalis, que nullum peccatum posset committere. [e 1Kb] Que gratia propterea per Spiritum fuerat significanda, quia ipse proprie sic est Deus, ut dicatur etiam Dei donum. Dono enim Dei, hoc est Spiritu sancto, concessa est nobis tanta humilitas tanti Dei, ut totum hominem, id est corpus, animam, et Spiritum, suscipere dignaretur in utero uirginis, maternum corpus  integrum inhabitans, integrum deserens.



CAPUT XLIII. Quod utrumque sexum saluauerit Christus uir nascendo de femina.

[f 1Kb] Ideoque detestandi sunt illi qui eumdem Dominum nostrum Iesum Christum matrem Mariam negant in terris habuisse, cum illa dispensatio utrumque sexum et masculinum et femininum honorauerit, et ad curam Dei pertinere monstrauerit, [g 1Kb] non  solum quem suscepit, sed illum etiam per quem suscepit, uirum gerendo, nascendo de femina.



CAPUT XLIu. Quod uirginis partus nichil iniurie fecerit Christi diuinitati.

[a 1Kb] Nec nobis fidem istam minuat cogitatio muliebrium uiscerum, ut propterea recusanda uideatur talis Domini nostri generatio, quod eam sordidi sordidam putant. Quia et stultum Dei sapientius esse hominibus , et omnia munda mundis , uerissime Apostolus dicit. Debent igitur intueri, qui hoc putant, solis huius radios, quem certe non tanquam creaturam Dei laudant, sed tanquam Deum adorant, per cloacarum fetores et queque horribilia usquequaque diffundi, et in his  operari secundum naturam suam, nec tamen inde aliqua contaminatione sordescere, cum uisibilis lux uisibilibus sordibus sit natura coniunctior; quanto minus igitur poterat pollui uerbum Dei non corporeum neque uisibile de femineo corpore casto utique, et mundissimo, atque singulariter glorioso, ubi humanam carnem suscepit cum anima et spiritu, quibus interuenientibus habitat maiestas uerbi ab humani corporis fragilitate secretius? Unde manifestum est nullo modo potuisse uerbum Dei maculari humano corpore, quo nec ipsa anima humana maculatur.



CAPUT XLu. De nomine et iudicio Pontii Pilati.

[b 1Kb] Pilatus, os malleatoris, quia dum Christum ore  suo et iustificat et condemnat, more malleatoris utraque ferit; cumque Iudeorum consilium declinauerit, secundum uoluntatem tamen Iudeorum iudicium fieri permisit. Qui accepit aquam, et lauit manus, ut in lauacro manus eius gentilium opera purgarentur, et ab impietate Iudeorum, qui clamabant: Crucifige eum , nos faceret alienos. Qui iudex contra Deum cogitur ferre sententiam. Ille uero non damnat oblatum, sed arguit offerentes, quodam modo contestans, et dicens: Ego quidem innocentem uolui liberare; sed quoniam seditio oritur, ego minister legum sum, uestra uox sanguinem fundit.



CAPUT XLuI. Quare mortem crucis Christus elegerit.

 Hic iehsu, Dominus et Redemptor noster, cum esset omnipotens, tam diuitem se in misericordia demonstrauit, ut qui uita est uiuificans omnia, humiliaret se factus obediens usque ad mortem, mortem autem crucis . Ideo uero mortem crucis elegit, ut damnationem, quam preuaricatio ligni in paradiso contraxerat, crucis huius patibulum 



CAPUT XLuII. De sacramento crucis.


[c 1Kb] Sacramentum autem crucis ita commendat Paulus cum dicit: Ut in caritate radicati et fundati possitis comprehendere cum omnibus sanctis que sit latitudo, longitudo, sublimitas et profundum ; id est crucem Domini, cuius latitudo ducitur in transuerso ligno quo extenduntur manus, longitudo a terra usque ad ipsam latitudinem, quo et a manibus et infra totum corpus affigitur, altitudo a latitudine sursum usque ad summum quo adheret caput, profundum quod terre infixum absconditur. Quo signo crucis omnis actio Christiana describitur. In latitudine itaque bene operari in Christo; in altitudine sperare celestia  sacramenta, non profanare; in profundo radicatos et fundatos in caritate consistere. Est ergo latitudo crucis actio boni operis, que per expansionem manuum demonstratur. Est latitudo crucis perseuerantia bone actionis que per tolerantiam longanimitatis seruat uirtutem passionis. Est altitudo crucis spes futurorum bonorum, per quam sine profanatione. . . . et radicati sunt immobiles et ad perseuerantiam inter passiones, et ad remunerationem propter ueram spem.



CAPUT XLuIII. De sepultura Christi.

Sepultura illa cum creditur, fit recordatio noui monumenti, quod resurrecturo ad uite nouitatem preberet testimonium, sicut nascituro uterus uirginalis.  Nam sicut in illo nouo monumento nullus alius mortuus sepultus est, nec ante nec postea quidquam mortale conceptum est.



CAPUT XLIX. Quod neque deitate, neque carne, sed in anima Christus descenderit in infernum.

Descendit ad inferna. Cum Christus tempore mortis sue secundum carnem fuerit in sepulcro, secundum diuinitatem fuerit ubique, quia celum et terram ipse implet , et est lux que in tenebris lucet, quamuis eam tenebre non comprehendant ; restat quod in anima descenderit in inferno, quia iuxta humanam humilitatem. Per carnem itaque in sepulcro, per animam in  inferno mortis sue tempore fuit; per diuinitatem uero incommutabilem nunquam de paradiso defuit, qui ubique presens manet semper et mansit. Est autem sensus multo expeditior, et a diuersis ambiguitatibus liber, si non secundum id quod homo erat, sed secundum id quod Deus erat, Christus dixisse latroni accipiatur: Hodie mecum eris in paradiso . Homo quippe Christus illo die secundum carnem sepulcro,  secundum animam in inferno futurus erat. Deus uero idem ipse Christus ubique semper est. Est enim uirtus et sapientia Dei, de qua scriptum est: Quod attingat a fine usque ad finem fortiter, et disponat omnia suauiter . Ubicunque sit ergo paradisus, quisquis beatorum ibi est, cum illo ibi est, qui ubique est.



CAPUT L. De somno mortis et gloria resurrectionis Christi.

Tertia die resurrexit uiuus a mortuis, iuxta quod dictum est: Ego dormiui, et quieui, et resurrexi, quoniam Dominus suscitauit me , id est: Dormiui in cruce somno mortis; quieui in sepulcro tempore triduane quietis; surrexi uiuus a mortuis in gloria resurrectionis. Et bene tertia die resurrexit,  quia totius Trinitatis uirtute assumptus, et mortuus homo, et suscitatus a morte, ipse primogenitus consecuturis fratribus, quos in adoptionem filiorum Dei uocauit, quos comparticipes et coheredes suos esse dignatus est; ut qui erat unigenitus natus ex Deo solus, esset primogenitus ex mortuis inter homines multos, et dignaretur seruos uocare fratres dicens: Ite, dicite fratribus meis ut eant in Galileam. Ibi me uidebunt .



CAPUT LI. De ascensione in celis corporis Christi. Et non querendum ubi sit id ipsum corpus. Que celorum latitudo promissa est fidelibus cunctis.

[a 1Kb] Ascendit in celum, sedet ad dextram Dei Patris omnipotentis. Ubi et quomodo sit in celo dominicum  corpus, curiosissimum et superuacuum est querere. Tantummodo in celo esse credendum est. Non enim est fragilitatis nostre celorum secreta discutere, sed et nostre fidei de Domini corporis dignitate sublimia et honesta sentire. Quem beatitudinis locum etiam nobis promisit dicens: Erunt sicut angeli in celis  in illa ciuitate, que est mater omnium nostrum, Ierusalem eterna in celestibus.



CAPUT LII. Quid sit sessio, et dextera Dei,

[b 1Kb] Credimus etiam quod sedet ad dexteram Patris. Nec ideo tamen quasi humana forma circumscriptum esse arbitrandum est, ut de illo cogitantibus dextrum et sinistrum latus animo occurrat, aut id ipsum, quod sedere Pater dicitur, flexis poplitibus fieri putandum  est, ne illud incidamus sacrilegium in quo exsecratur Apostolus eos qui commutauerunt gloriam incorruptibilis Dei in similitudinem corruptibilis hominis . Ad dexteram ergo intelligendum est dictum esse in summa beatitudine, ubi iustitia, pax et gaudium est; sicut ad sinistram hedi constituuntur , id est, in miseria, propter iniquitatis labores atque cruciatus. Sedere ergo quod dicitur Deus, non membrorum positionem, sed iudiciariam significat potestatem, qua illa maiestas nunquam caret, semper dignis digna distribuendo,  quamuis extremo iudicio multo manifestias inter homines unigeniti Filii Dei iudicis uiuorum atque mortuorum claritas indubitata fulsura sit, et ueritas hominis aperta uisura.



CAPUT LIII. Quid accipiendum est, uiuis et mortuis, quos iudicare uenturus est Christus.

[c 1Kb] Inde uenturus iudicare uiuos et mortuos. Istis nominibus siue iusti et peccatores significantur, siue quos tunc ante mortem in terris inuenturus est, appellati sunt uiui, mortui uero qui in eius aduentu resurrecturi sunt. Hec dispensatio temporalis non tantum est sicut illa generatio secundum Deum, sed etiam fuit, et erit. Nam sicut Dominus noster in terris, et nunc est in celo, et erit in claritate uenturus  iudex uiuorum atque mortuorum. Ita enim ueniet sicut ascendit, secundum auctoritatem que apostolorum Actibus continetur , id est, in eadem ueritate carnis, et immutabilitate assumpti hominis. Ex hac itaque temporali dispensatione loquitur in Apocalypsi, ubi scriptum est: Hec dicit qui est, et qui fuit, et qui futurus est . De quibus uiuis et mortuis iudicandis non inconueniens alia quorumdam sententia est que ita dicit: Quod autem dicitur iudicare uiuos et mortuos, non quod alii uiui, alii mortui ad iudicium ueniant, sed quod animam simul iudicabit et corpora; in quibus uiuos animas, mortuos corpora nominauit, sicut et ipse Dominus in Euangelio dicit: Nolite timere eos qui corpus occidere possunt, anime uero nichil possunt  facere. Sed timete potius eum qui potest animam et corpus perdere in gehennam .



CAPUT LIu. Quod interposita dispensatio assumpti hominis paulo longius reddidit commemorationem Spiritus sancti ab ordine Trinitatis.

Credo in sanctum Spiritum. Hec que in superioribus paulo latius de Christo sunt tradita, ad incarnationis et passionis eius mysterium pertinent; que dum media intercedunt persone ipsius coapta, sancti Spiritus commemorationem paulo longius reddiderunt. Ceterum si solius diuinitatis ratio habeatur, eo modo quo in principio dicitur: Credo in Deum Patrem omnipotentem, et in Iesum Christum Filium eius unicum, Dominum nostrum, ita iungitur, et Spiritum  sanctum. Illa uero omnia que de Christo memorantur, ad dispensationem carnis, ut diximus, spectant. Igitur in sancti Spiritus commemoratione adimpletur mysterium Trinitatis.



CAPUT Lu. Quod Spiritus sanctus Deus est ex Patre Filioque procedens.

[d 1Kb] Spiritus sanctus ideo predicatur Deus, quia ex Patre Filioque procedit, et substantiam eorum habet. Neque enim aliud de Patre procedere potuit, quam quod ipse est Pater, id est Deus.



CAPUT LuI. Quare dicatur spiritus.


Spiritus sanctus autem dictus secundum id quod aliquid refertur spirans. Et spirans utique spiritu spirans est, et ex eo appellatus spiritus est. Proprio autem modo quodam dicitur Spiritus sanctus secundum quod refertur ad Patrem, et Filium, quod eorum spiritus sit. Nam et hoc nomen, quod spiritus dicitur, non semper secundum id est quod refertur ad aliquid, sed secundum id quod aliquam naturam significat. Omnis enim incorporea natura spiritus in Scripturis sacris appellatur. Unde non tantum Patri, et Filio, et Spiritui sancto, sed omni rationali creature et anime hoc uocabulum congruit.



CAPUT LuII. Quare dicatur Spiritus sanctus.


Ideo Spiritus Dei sanctus uocatur, quia Patris et Filii sanctitas est. Nam cum sit et Pater spiritus, et Filius spiritus, et Pater sanctus, et Filius sanctus, proprie tamen ipse uocatur Spiritus sanctus, tanquam sanctitas cessentialis et consubstantialis amborum.



CAPUT LuIII. Quod Spiritus sanctus nec genitus dicitur, nec ingenitus, sed procedens tantum.

Spiritus sanctus ideo non dicitur genitus, ne duo in Trinitate filii suspicentur. Ideo non predicatur ingenitus, ne duo patres in ipsa Trinitate credantur. Procedens autem dicitur testimonio Domini dicentis: Multa adhuc habeo, que uobis loquar, sed non potestis  illa audire modo. ueniet autem Spiritus ueritatis, qui a Patre procedet, et de meo accipiet. Ille uobis indicabit omnia . Hic autem non solum natura procedit, sed semper ad peragenda opera Trinitatis indesinentur procedit.



CAPUT LIX. Quid interest inter nascentem Filium et procedentem Spiritum sanctum.

Hoc interest inter nascentem Filium et procedentem Spiritum sanctum, quod Filius ex uno nascitur, Spiritus sanctus ex utroque procedit. Et ideo dicit Apostolus: Qui autem spiritum Christi non habet, hic non est eius .



CAPUT LX. Quod Spiritus sanctus ex opere angelus dicatur.

 Spiritus sanctus ex opere etiam angelus intelligitur. Dictum est enim de illo: Et que uentura sunt annuntiabit uobis . Et utique angelus Grece et Latine nuntius interpretatur. Unde et duo angeli apparuerunt Loth , in quibus Dominus singulariter appellatur, quos intelligimus Filium et Spiritum sanctum, nam Pater nunquam legitur missus.



CAPUT LXI. Quare Spiritus sanctus Paracletus uocetur.

Spiritus sanctus quod dicitur Paracletus, a consolatione dicitur. Paraclisis enim Latine consolatio appellatur. Christus enim eum apostolis lugentibus misit, postquam ab eorum oculis ipse in celum ascendit. Consolator enim tristibus mittitur secundum  illam eiusdem Domini sententiam: Beati lugentes, quoniam ipsi consolabuntur . Ipse etiam dixit: Tunc lugebunt filii sponsi, cum ab eis ablatus fuerit sponsus . Item paracletus pro eo quod consolationem prestat animabus, que gaudium temporale amittunt. Alii paracletum Latine oratorem, uel aduocatum, interpretantur. Ipse enim Spiritus sanctus dicit, ipse docet, per ipsum datur sermo sapientie, ab ipso sancta Scriptura inspirata est.



CAPUT LXII Quare Spiritus sanctus septiformis dictus.

Spiritus sanctus ideo septiformis nuncupatur propter dona que de unita eius plenitudine particulatim quique, ut digni sunt, consequi promerentur. Ipse  enim spiritus sapientie et intellectus, spiritus consilii et fortitudinis, spiritus scientie et pietatis, spiritus timoris Dei .



CAPUT LXIII. Quod ad Trinitatem referatur spiritus rectus, spiritus sanctus, et spiritus principalis.

Spiritus autem principalis in Psalmo quinquagesimo legitur; ubi quia tertio spiritus repetitur, nonnulli Trinitatem intellexerunt, ideo quia scriptum est: Deus spiritus est . Quod enim non est corpus, et tamen est, uidetur restare ut spiritus sit. Intelligunt ergo ibi nonnulli Trinitatem significari; in spiritu principali Patrem, in spiritu recto Filium, in spiritu sancto Spiritum sanctum.



CAPUT LXIu. Quare Spiritus sanctus donum dicitur.


Sanctus spiritus ideo donum dicitur eo quod datur. A dando enim donum est nuncupatum. Notissimum est enim Dominum Iesum Christum, cum post resurrectionem a mortuis ascendisset in celum, dedisse Spiritum sanctum, quo credentes impleti linguis omnium gentium loquebantur. In tantum autem donum Dei est, in quantum datur eis qui per eum diligunt Deum. Apud se autem Deus est. Apud nos autem donum est. Sed sempiterne Spiritus sanctus donum est, distribuens singulis, prout uult, gratiarum dona. Nam et prophetias quibus uult impertit, et peccata quibus uolet dimittit. Nam peccata sine Spiritu sancto non donantur.



CAPUT LXu. Quare Spiritus sanctus caritas et gratia nuncupetur.


Spiritus sanctus inde proprie caritas nuncupatur, uel quia naturaliter eos a quibus procedit coniungit, et se unum cum eis esse ostendit, uel quia in nobis id agit, ut in Deo maneamus, et ipse in nobis. Unde et in donis Dei nichil maius est caritate; et nullum est maius donum Dei, quam Spiritus sanctus. Ipse est et gratia, que, quia non meritis nostris, sed uoluntate diuina gratis datur, inde gratia nuncupatur. Sicut autem unicum Dei uerbum proprie uocamus nomine sapientie, cum sit uniuersaliter et Spiritus sanctus, et Pater ipsa sapientia; ita Spiritus sanctus proprie nuncupatur uocabulo caritatis, cum sit et Pater, et Filius uniuersaliter caritas.



CAPUT LXuI. Quare Spiritus sanctus Dei digitus dicatur.


Spiritus sanctus digitus Dei esse in libris Euangelii apertissime declaratur. Cum enim unus ex euangelistis dixerit: In digito Dei eiicio demonia , alius hoc ita dixit: In spiritu Dei eiicio demonia . Unde et digito Dei scripta lex est data die quinquagesimo ab occisione agni . Et die quinquagesimo uenit Spiritus sanctus a passione Domini nostri Iesu Christi . Ideo autem dicitur digitur, ut eius operatoria uirtus cum Patre et Filio significetur. Unde et Paulus ait: Hec autem omnia operatur unus atque idem spiritus, diuidens singulis prout uult . Sicut autem per baptismum in Christo morimur  et renascimur, ita Spiritu signamur, quod est digitus Dei et spiritale signaculum.



CAPUT LXuII. Quare Spiritus sanctus in columbe specie uenisse testatur.

Spiritus sanctus ideo in columbe specie uenisse scribitur, ut natura eius per auem simplicitatis et innocentie declaretur. Unde et Dominus: Estote, inquit, simplices sicut columbe . Hec enim auis corporaliter ipso felle caret, habens tantum innocentiam et amorem.



CAPUT LXuIII. Quare Spiritus sanctus ignis nomine appellatur.

Spiritus sanctus ideo nomine ignis appellatur propter  quod in apostolorum Actibus  per diuisionem linguarum ut ignis apparuit, qui et insedit super unumquemque eorum. Propterea autem diuersarum linguarum gratiam apostolis dedit, ut idonei efficerentur fidelium eruditione populorum. Quod uero supra singulos sedisse memoratur, id causa est, ut intelligatur per plures non fuisse diuisus, sed mansisse in singulis totus, sicut fere ignibus mos est. Hanc enim habet naturam ignis accensus, ut quanti ad eum, quanti ad crinem purpurei splendoris aspexerint, tantis uisum sue lucis impertiat, tantis ministerium sui muneris tribuat, et ipse nichilominus in sua integritate permaneat.



CAPUT LXIX. Quare Spiritus sanctus aque nomine dicatur.

 Spiritus sanctus nomine aque appellatur in Euangelio, Domino clamante et dicente: Si quis sitit, ueniat ad me et bibat. Qui credit in me, flumina aque uiue fluent de uentre eius . Euangelista autem exposuit unde: Hoc enim dicebat de Spiritu, quem accepturi erant credentes in eum.



CAPUT LXX. Quod aliud sit aqua sacramenti, aliud aqua Spiritus sancti.

Sed que significat spiritum Dei. Aqua enim sacramenti uisibilis est. Aqua Spiritus inuisibilis est. Ista abluit corpus, et significat quod fit in anima. Per illum  autem Spiritum sanctum ipsa anima mundatur et saginatur.



CAPUT LXXI. Quare Spiritus sanctus unctio dicatur.

Spiritus sanctus ideo unctio dicitur, Ioanne attestante apostolo, quia sicut oleum naturali pondere superfertur omni liquori, ita in principio superferebatur Spiritus sanctus aquis. Unde et Dominus oleo exsultationis, hoc est, Spiritu sancto fuisse legitur unctus. Sed et Ioannes apostolus Spiritum sanctum unctionem uocat dicens: Et uos, inquit, unctionem, quam accepistis ab eo, permaneat in uobis, et necesse non habetis ut aliquis doceat uos, sed sicut unctio eius docet uos de omni re . Ipse est enim Spiritus sanctus unctio inuisibilis.



CAPUT LXXII. Quod ideo sancta Ecclesia creditur, quia in illa dilectio proximi demonstratur.


[a 1Kb] Sanctam Ecclesiam catholicam. Hec fides est de Deo conditore, et de renouatore nostro, de qua usque hactenus est tractatum. Sed quoniam dilectio non tantum in Deum nobis imperata est, cum dictum est: Diliges Dominum Deum tuum ex toto corde tuo, et ex tota anima tua, et ex tota mente tua, sed etiam in proximum, nam: Diliges, inquit, proximum tuum, tanquam te ipsum ; nisi autem ista fides congregationem societatemque hominum teneat, in qua fraterna caritas operetur, minus fructuosa est; credimus et sanctam Ecclesiam utique catholicam.



CAPUT LXXIII. De nomine Ecclesie catholice.


[b 1Kb] Ecclesia Grecum est, quod in Latinum uertitur conuocatio, propter quod omnes ad se uocet. Catholica uniuersalis, , id est, secundum totum. Non enim sicut conuenticula hereticorum in aliquibus regionum partibus coarctatur, sed per totum terrarum orbem dilatata diffunditur. Quod etiam Apostolus approbat ad Romanos dicens: Gratias ago Deo meo pro omnibus uobis, quia fides uestra annuntiatur in uniuerso mundo . Hinc et uniuersitas ab una cognominata est, propter quod in unitatem colligitur. Unde Dominus in Euangelio: Qui mecum non colligit, spargit ; id  est, qui in unitatem meam non colligitur a me diuisus, in dispersionis perditione dissipatur.



CAPUT LXXIu. Quare Ecclesie, cum una sit, septem scribantur.

Cur autem Ecclesie, cum una sit, septem scribantur, nisi ut una catholica septiformi plena Spiritu designetur? sicut et de Domino nouimus dixisse Salomonem: Sapientia edificauit sibi domum, excidit columnas septem . Que tamen septem una esse non ambiguntur, dicente Apostolo: Ecclesia Dei uiui, que est columna et firmamentum ueritatis .



CAPUT LXXu. Unde inchoauit Ecclesia, uel quare dicatur Sion, uel Ierusalem.


Inchoauit autem Ecclesia a loco, ubi uenit de celo Spiritus sanctus, et impleuit uno loco sedentes. Peregrinatione autem presenti Ecclesia Sion dicitur, eo quod in huius peregrinationis longitudine posita promissionem rerum celestium speculatur. Et idcirco Sion, id est, speculatio, nomen accepit. Pro future uero patrie pace Ierusalem uocatur. Nam Ierusalem pacis uisio interpretatur. Ibi enim absorpta omni aduersitate pacem, que est Christus, presenti possidebit obtutu.



CAPUT LXXuI. Quid distet inter Ecclesiam et Synagogam.


Synagoga Grece congregatio dicitur. Quod proprium nomen Iudeorum populus tenuit; ipsorum enim proprie Synagoga dici solet, quamuis et Ecclesia dicta sit. Nostram uero Apostoli nunquam Synagogam dixerunt, sed semper Ecclesiam, siue discernendi causa, siue quod inter congregationem, unde Synagoga, et conuocationem, unde Ecclesia nomen accepit, distat aliquid: quod scilicet congregari et pecora solent, quorum et greges proprie dicimus; conuocari autem maius est utentium ratione, sicut sunt homines.



CAPUT LXXuII. Quod in Ecclesiam sanctam Spiritus sanctus Nouum et uetus Testamentum plenissime inspirauit.

 In quam sanctam Ecclesiam Spiritus sanctus in ueteri Testamento Legem et Prophetas, in Nouo Euangelium et Apostolos inspirauit. Unde et Paulus dicit: Omnis Scriptura diuinitus inspirata utilis est ad docendum . Et ideo que sint Noui ac ueteris Instrumenti uolumina, que secundum maiorum traditionem per eumdem sanctum Spiritum inspirata creduntur, et Ecclesiis Christi tradita esse noscuntur, competit in hoc loco euidenti numero, sicut ex Patrum monumentis accepimus, designare.



CAPUT LXXuIII. Que auctoritas Scripturarum in Ecclesiis primum sit sequenda.

 [a 1Kb] In ipsis autem canonicis Scripturis Ecclesiarum catholicarum illa plurimum auctoritas est sequenda, inter quas sane ille sint, que apostolicas sedes habere, et epistolas accipere meruerunt. Tenebitur igitur hic modus in Scripturis sanctis canonicis, ut eas que ab omnibus accipiuntur Ecclesiis catholicis, preponantur eis quas quedam non accipiunt. In eis uero que non accipiuntur ab omnibus, preponantur ee quas plures grauioresque accipiunt, eis quas pauciores minorisque auctoritatis Ecclesie tenent. Si autem alie inueniantur a pluribus, alie a grauioribus haberi, quanquam hoc inueniri non possit, equalis tamen auctoritatis eas habendas puto.



CAPUT LXXIX. Qui libri continentur in canone utriusque Testamenti.


Totus autem canon Scripturarum, in quo iam considerationem uersandam dicimus, his libris continetur: quinque Moysi, id est, Genesi, Exodo, Leuitico, Numeris, Deuteronomio; et uno libro Iesu Naue, uno Iudicum, uno libello qui appellatur Ruth, qui magis ad Regnorum principium uidetur pertinere; deinde quatuor Regnorum, et duobus Paralipomenon non consequentibus, sed quasi a latere adiunctis simulque pergentibus. Hec est historia, que sibimet adnexa tempora continet, atque ordinem rerum. Sunt alie tanquam ex diuerso ordine, que neque huic ordini, neque inter se conuertuntur; sicut est Iob, et Tobias, et Esther, et Iudith, et Machabeorum libri duo, et  Esdre duo, qui magis subsequi uidentur ordinatam illam historiam usque ad Regnorum uel Paralipomenon terminatam. Deinde Prophete, in quibus Dauid unus liber Psalmorum; Salomonis tres, Prouerbia, Cantica Canticorum, et Ecclesiastes. Nam illi duo libri unus qui Sapientia, et alius qui ecclesiasticus inscribitur, de quadam similitudine Salomonis esse dicuntur; nam Iesu filius Sirach eos conscripsisse constantissime perhibetur: qui tamen, quoniam in [b 1Kb] diuina auctoritate recipi meruerunt, inter propheticos numerandi sunt. Reliqui sunt eorum libri, qui proprie prophete appellantur, duodecim prophetarum libri singuli, qui connexi sibimet, quoniam nunquam seiuncti sunt, pro uno habentur. Quorum Prophetarum  nomina sunt hec: Osee, Iel, Amos, Abdias, Ionas, Micheas, Nahum, Habacuc, Sophonias, Aggeus, Zacarias, Malachias. Deinde quatuor prophete sunt maiorum uoluminum, Isaias, Ieremias, Daniel, Ezechiel. His quadraginta quatuor libris Testamenti ueteris terminatur auctoritas. Noui autem quatuor libris Euangelii secundum Mattheum, secundum Marcum, secundum Lucam, secundum Ioannem; quatuordecim Epistolis apostoli Pauli, ad Romanos una, ad Corinthios duabus, ad Galatas una, ad Ephesios una, ad Philippenses una, ad Thessalonicenses duabus, ad Colossenses una, ad Timotheum duabus, ad Titum una, ad Philemonem una, ad Hebreos una; Petri duabus, tribus Ioannis, una Iude, et una Iacobi; Actibus apostolorum libro uno, et Apocalypsi Ioannis libro uno.



CAPUT LXXX. Quod omnes sancte auctoritatis libri uel memoria tenendi sunt, uel omnino incogniti non habendi.


In his omnibus libris timentes Deum, et pietate mansueti querunt uoluntatem Dei. Cuius operis et laboris prima obseruatio est, nosse istos libros, et si nondum ad intellectum, legendo tamen uel mandare momorie, uel omnino incognitos non habere.



CAPUT LXXXI. De remissione peccatorum.

[c 1Kb] Remissionem peccatorum. Bene post commemorationem nostre Ecclesie in ordine confessionis ponitur  remissio peccatorum. Per hanc enim stat Ecclesia que in terris est. Per hanc non perit, quod perierat, et inuentum est. Excepto quippe baptismatis munere, quod contra peccatum originale donatum est, ut quod generatione attractum est, regeneratione detrahatur; actiua quoque peccata, quecunque corde, ore, opere, cogitatione, sermone commissa inuenerit, tollit; hac ergo excepta magna indulgentia, unde incipit hominis renouatio, in qua soluitur omnis reatus et ingeneratus, et additus, ipsa etiam uita cetera iam ratione utentis etatis, quantalibet prepolleat fecunditate iustitie, sine peccatorum remissione non agitur. Quoniam filii Dei, quandiu mortaliter uiuunt, cum morte confligunt. Et quamuis de illis sit ueraciter dictum, [a 1Kb] quod qui spiritu Dei aguntur, ii sunt filii  Dei ; sic tamen spiritu Dei excitantur, et tanquam filii Dei proficiunt ad Deum, ut etiam spiritu suo, maxime aggrauante corruptibili corpore, tanquam filii hominis, in quibusdam humanis motibus deficiant ad seipsos, et ideo peccent. Interest quidem quantum; neque enim quia peccatum est omne crimen, ideo etiam crimen est omne peccatum. Itaque sanctorum hominum uitam, quandiu in hac morte uiuitur, inueniri posse dicimus sine crimine. Peccatum autem si dixerimus quia non habemus, ait sanctus Apostolus, nos ipsos seducimus, et ueritas in nobis non est . Sed neque de ipsis criminibus, quamlibet magnis, remittendis in sancta Ecclesia Dei misericordia desperanda est agentibus penitentiam secundum modum sui cuiusque peccati.



CAPUT LXXXII. Quod in actione penitentie non consideranda est mensura temporis, sed doloris; quodque non nisi in Ecclesia possunt remitti peccata.


[b 1Kb] In actione autem penitentie, ubi tale commissum est, ut is qui commisit a Christi etiam corpore separetur, non tam consideranda est mensura temporis quam doloris. Cor etiam contritum et humiliatum Deus non spernit . uerum quia plerumque dolor alterius cordis occultus est alteri, nec in aliorum notitiam per uerba uel quecunque alia signa procedit, cum sit coram illo, cui dicitur: Gemitus meus a te non est absconditus ; recte constituuntur ab his qui presunt Ecclesiis tempora penitentie, ut fiat satis Ecclesie, in qua remittuntur  ipsa peccata; extra eam quippe non remittuntur. Ipsa enim proprie Spiritum sanctum pignus accepit, sine quo non remittuntur ulla peccata, ita ut quibus dimittuntur, uitam consequantur eternam.



CAPUT LXXXIII. De euidenti carnis resurrectione.

[c 1Kb] Carnis resurrectionem, et uitam eternam. Hec uisibilis que proprie dicitur caro, sine dubitatione credenda est resurgere. uidetur enim Paulus apostolus eam tanquam digito ostendere, cum dicit: Oportet corruptibile hoc induere incorruptionem . Qui enim dicit hoc, in eam quasi digitum intendit. Quod autem uisibile est, digito ostenditur, quoniam posset etiam anima corruptibilis dici; nam uitiis morum ipsa corrumpitur. Et mortale hoc induere immortalitatem cum legitur, eadem significatur uisibilis caro, quia in eam identidem uelut digitus intenditur. Potest enim et anima sicut corruptibilis propter morum uitia, ita etiam mortalis dici. Mors quippe anime est apostatare a Deo . Quod primum eius peccatum in paradiso sacris litteris continetur. Resurget igitur corpus secundum Christianam fidem, que fallere non potest.



CAPUT LXXXIu. Quod in resurrectione nichil pereat de humana carne; sed quodcunque in quamlibet perditionem dispersum exstiterit uel consummatum, totum ad illam animam redeat, que hanc, cum uiueret, animauit.


[d 1Kb] Non autem perit Deo terrena materies, de qua mortalium creatur caro. Sed in quamlibet puluerem cineremue soluatur, in quoslibet halitus aurasque diffugiat, in quamcunque aliorum corporum substantiam, uel in ipsa elementa uertatur, in quorumcunque animalium aut etiam hominum cibum cedat, carnemque mutetur, illi anime humane puncto temporis redit, que illam primitus, ut homo fieret, cresceret, uiueret, animauit.



CAPUT LXXXu. Quod omnipotens Deus mirabiliter atque ineffabiliter ex toto, quo caro constat, eam in resurrectione mirabili celeritate restituat. De exemplo quoque statue solubilis metalli, qua quomodo resurrectio fieri possit, monstratur.


[e 1Kb] Ipsa itaque terrena materies, que discedente anima fit cadauer, non ita resurrectione reparabitur, ut ea que dilabuntur, et in alias atque alias aliarum rerum species formasque uertantur, quamuis ad corpus redeant unde dilapsa sunt, ad easdem quoque corporis partes ubi fuerunt, redire necesse est. Alioquin si capillis capitis reddit quod tam crebra tonsura detraxit, si unguibus quod toties dempsit exsectio, immoderata et indecens cogitantibus, et ideo resurrectionem carnis non credentibus occurrit informitas. Sed quemadmodum si statua cuiuslibet solubilis metalli aut igne liquesceret, aut contereretur in puluerem, aut confunderetur in massam, et eam  uellet artifex rursus ex illius materie quantitate reparare, nichil interesset ad eius integritatem, que particula materie cui membro statue redderetur, dum tamen totum ex quo constituta fuerat, restituta resumeret: ita Deus mirabiliter atque ineffabiliter artifex de toto quo caro nostra constiterat, eam mirabili et ineffabili celeritate restituet; nec aliquid attinebit ad eius redintegrationem, utrum capilli ad capillos redeant, et ungues ad ungues, an quod eorum perierat mutetur in carnem, et in partes alias corporis reuocetur, curante artificis prouidentia, ne quid indecens fiat.



CAPUT LXXXuI. De diuersitate status, et macie, uel pinguedine corporum humanorum, in qua sancta corpora hoc solum, quod decebit, habebunt.


[a 1Kb] Nec illud est consequens, ut ideo diuersa statura sit reuiuiscentium singulorum, quia fuerat diuersa uiuentium; aut macri cum eadem macie, aut pingues cum eadem pinguedine reuiuiscant. Sed si hoc est in consilio Creatoris, ut in effigie sua cuiusque proprietas et discernibilis similitudo seruetur, in ceteris autem corporis bonis equalia cuncta reddantur; ita modificabitur illa in unoquoque materies, ut nec aliquid ex ea pereat, et quod alicui defuerit, ille suppleat, qui etiam de nichilo potuit quod uoluit operari. Si autem in corporibus resurgentium rationabilis  inequalitas erit, sicut est uocum quibus cantus impletur, hoc fiet cuique de materie corporis sui, quod et hominem reddat angelicis cetibus, et nichil inconueniens eorum ingerat sensibus. Indecorum quippe aliquid ibi non erit. Sed quidquid futurum est, hoc docebit, quia nec futurum est, si non decebit.



CAPUT LXXXuII. Quod sanctorum corpora spiritalia resurgent, non tamen spiritus erunt.

[b 1Kb] Resurgent igitur sanctorum corpora sine ullo uitio, sine ulla deformitate, sicut sine ulla corruptione, onere, difficultate: in quibus tanta facilitas, quanta felicitas erit. Propter quod spiritalia dicta sunt, cum procul dubio corpora sint futura, non spiritus. Sed sicut nunc corpus animale dicitur, quod tamen corpus, non anima est, ita nunc spiritale corpus  erit, corpus tamen, non spiritus erit . Proinde, quantum attinet ad corruptionem, que nunc aggrauat animam , et uitia quibus caro aduersus spiritum concupiscit , tunc non erit caro, sed corpus, quia et celestia corpora perhibentur. Propter quod dictum est: Caro et sanguis regnum Dei non possidebunt . Et tanquam exponens quid dixerit: Neque corruptio, inquit, incorruptionem possidebit. Quod prius dixit, caro et sanguis, hoc postea dixit corruptio; et quod prius, regnum Dei, hoc posterius incorruptionem. Quantum autem attinet ad substantiam, etiam tunc caro erit; [c 1Kb] propter quod et post resurrectionem corpus Christi caro appellata est . Sed ideo ait Apostolus: Seminatur  corpus animale, surget corpus spiritale , quoniam tanta erit tunc concordia carnis et spiritus, uiuificante spiritu sine sustentaculi alicuius indigentia subditam carnem, ut nichil nobis repugnet ex nobis, sed sicut foris neminem, ita nec intus nos patiamur ipsos inimicos.



CAPUT LXXXuIII. Quod reproborum corpora resurgent quidem, sed cum uitiis et deformitatibus suis perenniter punienda.

[d 1Kb] Quicunque uero ab illa perditionis massa, que  facta est per hominem primum, non liberantur per unum Mediatorem Dei et hominum, resurgent quidem etiam ipsi, unusquisque cum sua carne; sed ut cum diabolo et eius angelis puniantur. Utrum sane ipsi cum uitiis et deformitatibus suorum corporum resurgant, quecunque in eis uitiosa et deformia membra gestarunt, in requirendo laborare quid opus est? Neque enim fatigare nos debet incerta eorum habitudo uel pulchritudo, quorum erit certa et sempiterna damnatio. Nec moueat quomodo in eis erit corpus incorruptibile, si dolere poterit. Non est enim uera uita, nisi ubi feliciter uiuitur, nec uera incorruptio, nisi ubi salus nullo dolore corrumpitur. Ubi autem infelix mori non sinitur, ut ita dicam, mors ipsa non moritur; et ubi dolor perpetuus non interimit,  sed affligit, ipsa corruptio non finitur. Hec in sanctis Scripturis secunda mors dicitur ; [e 1Kb] nec prima tamen, qua suum corpus anima relinquere cogitur, nec secunda, qua penale corpus anima relinquere non permittitur, homini accidisset, si nemo peccasset.



CAPUT LXXXIX. Quod mitior pena erit soli originali peccato, et minimo actuali.

Mitissima sane omnium pena erit eorum qui preter peccatum, quod originale traxerunt, nullum insuper addiderunt; et in ceteris que addiderunt, tanto quisque ibi tolerabiliorem habebit damnationem, quanto hic minorem habuit iniquitatem.



CAPUT XC. Quod a morte usque ad resurrectionem anime in abditis receptaculis teneantur uel requie, uel erumna.


[f 1Kb] Tempus autem quod inter hominis mortem et ultimam resurrectionem interpositum est, animas abditis receptaculis contineri, sicut unaqueque digna est uel requie uel erumna, pro eo quod sortita est in carne, cum uiueret.



CAPUT XCI. Quomodo defunctorum animabus uiuentium oblationes et eleemosyne uel prosint, uel minime prosperentur.

[g 1Kb] Neque uero negandum est defunctorum animas pietate suorum uiuentium releuari, cum pro illis sacrificium Mediatoris offertur, uel eleemosyne in Ecclesia fiunt. Sed eis hec prosunt, qui cum uiuerent, ut hec sibi postea possent prodesse meruerunt. Est enim quidam uiuendi modus, nec tam bonus, ut non  requirat ista per mortem, nec tam malus, ut non ei pro sint ista post mortem. Est uero talis in bono, ut ista non requirat. Et est rursus talis in malo, ut nec his ualeat, cum hec uita transierit, adiuuari.



CAPUT XCII. Quod uita eterna sit gratia Dei, stipendium uero mortis peccatum.

[h 1Kb] uita eterna, que merces est operum bonorum gratiam Dei commendat Apostolus: Stipendium, inquit, peccati mors, gratia autem Dei uita eterna in Christo Iesu Domino nostro . Stipendium  opere militie debitum redditur, non donatur; ideo dixit: Stipendium peccati mors, ut mortem peccato non immerito illatam, sed debitam, demonstraret. Gratia uero, nisi gratis est, gratia non est. Intelligendum est igitur etiam ipsius hominis bona merita esse Dei munera; quibus cum uita eterna redditur, quid nisi gratia pro gratia redditur?



CAPUT XCIII. Quod in hac uita comparetur, quo possit post hanc uitam quisque uel releuari, uel aggrauari.

[a 1Kb] Quocirca hic omne meritum comparatur, quo possit post hanc uitam releuari quispiam uel grauari. [b 1Kb] Nemo autem speret quod hic neglexit, cum obierit, apud Deum promereri. Non igitur ista, que pro defunctis commendandis frequentat Ecclesia, illi  apostolice sunt aduersa sententie, qua dictum est: Omnes enim astabimus ante tribunal Christi, ut referat unusquisque secundum ea que per corpus gessit, siue bonum, siue malum , quia etiam hoc meritum sibi quisque, cum in corpore uiueret, comparauit, ut ei possent ista prodesse. Non enim omnibus prosunt; et quare non omnibus prosunt, nisi propter differentiam uite, quam quisque gessit in corpore?



CAPUT XCIu. Quid agant sacrificia et eleemosyne pro baptizatis defunctis oblata.

Cum ergo sacrificia siue altaris siue quarumcunque eleemosynarum pro baptizatis defunctis omnibus offeruntur, pro ualde bonis gratiarum actiones  sunt; pro non ualde malis propitiationes sunt; pro ualde malis, etiamsi nulla sunt adiumenta mortuorum, qualescunque uiuorum consolationes sunt. Quibus autem prosunt, aut ad hoc prosunt ut sit plena remissio, aut certe ut tolerabilior fiat ipsa damnatio.



CAPUT XCu. Quod post resurrectionem impleto iudicio permanebunt singule ciuitates in angelis et hominibus; Christi in gloriam eternam, zaboli in damnationem perpetuam.

[c 1Kb] Post resurrectionem uero, facto uniuerso impletoque iudicio, suos fines habebunt ciuitates due, una Christi, altera diaboli; una bonorum, altera malorum, utraque tamen et angelorum et hominum. Istis uoluntas, illis facultas non poterit esse ulla peccandi, uel ulla conditio moriendi; istis in eterna uita uere feliciterque uiuentibus, illis infeliciter in  eterna morte sine moriendi potestate durantibus, quoniam utrique sine fine. Sed in beatitudine isti alius alio prestabilius, in miseria uero illi alius alio tolerabilius permanebunt. [d 1Kb] Manebit ergo sine fine mors illa perpetua damnatorum, id est, alienatio a uita Dei, et omnibus erit ipsa communis, quelibet homines de uarietate penarum, de dolorum releuatione uel intermissione pro suis humanis moribus  suspicentur; sicut manebit communiter omnium uita eterna sanctorum, qualibet honorum distantia concorditer fulgeant. Hec est fides que paucis uerbis tenenda in Symbolo nouellis Christianis datur. [e 1Kb] Que pauca uerba fidelibus nota sunt, ut credendo subiugantur Deo, subiugati recte uiuant, recte uiuendo cor mundent, corde mundato quod credunt intelligant.



CAPUT XCuI. De reliquis causis ad regulam uere fidei pertinentibus.

Post apostolicum Symbolum, et ea que de Patre, et Filio, atque Spiritu sancto secundum ineffabilem deitatis naturam, atque etiam secundum dispensationem temporalem de Incarnatione Christi sunt  dicta, hec item fidei sunt congrua pari credulitatis uirtute tenenda. [f 1Kb] Quod Noui, et ueteris Testamenti sit unus Deus: que duo Testamenta salubriter diuina commendat auctoritas, illud per prophetiam, istud per historiam ueraciter persolutum. Quod neque de Deo, neque de creaturis cum gentilibus, uel hereticis, aut schismaticis sit aliquid sentiendum in his que a ueritatis fide dissentiunt; sed quod utrumque Testamentum per diuinum commendat eloquium, hoc solummodo sentiendum. Quod celum, et terram, et mare, et omnia que sunt in eis, nulla necessitate creauerit Deus, nec omnino ullam esse uisibilem atque inuisibilem substantiam, que aut sit Deus, aut non sit a bono Deo creata, sed Deum summum et incommutabile bonum, creatura uero inferius et mutabiliter  bona. Quod angelorum uel anime natura non sit pars diuine substantie, sed Dei creatura ex nichilo condita; et quia ad imaginem Dei creata, ideo incorporea. Ipsius uero anime natura habetur incerta. Quod pietas morum omnimodo sit tenenda, sine qua fides diuini cultus otiosa torpet, et cum qua diuini cultus integritas perfecta consistit. Quod Deus propter se ipsum diligendus sit, proximus uero in Deum, inimicus autem propter Deum, ut a Deo incipiens dilectio, per proximum proficiat, et usque ad inimicum proficiendo perueniat; sicque dum per proximum prouecta ad inimicum peruenerit, in Deo plena consistat. Quod alter alterius pollui peccato non possit, ubi uoluntatis pure consensio non tenetur. Quod legitime nuptie non credende sunt esse damnande,  quamuis ex eis obnoxia originali peccato credatur nasci progenies; quibus tamen fidelium uirginum uel continentium preferenda iure doceatur integritas. Quod penitentie remediis non egere putandum non est pro excessibus quotidianis humane fragilitatis; sine quibus in hac uita esse non possumus, ita ut fructuosa penitentie compunctione uniuersa confiteamur deleri peccata, sicut spiritus Dei docet:  Beati quorum remisse sunt iniquitates, et quorum tecta sunt peccata. Beatus uir, cui non imputabit Dominus peccatum . Quod nullus hominum suis uiribus, sed per gratiam diuinam, suo capiti, quod est Christus, possit subiungi, atque indisrupte pacis perseuerantia in unitate ipsius Ecclesie solidari. Quod humane uoluntatis arbitrio nichil boni posse estimandum est deputari, sed secundum propositum uoluntatis Dei omnem numerum electorum acquiri. Quod bona temporalia bonis malisque communia a Deo creata, eius dispositione singulis quibusque uel negentur uel tribuantur, prouidentia dispositionis eius administrante; quorum bonorum in unoquoque fidelium non habitus, sed usus, uel improbandus est uel probandus. Quod certe eterna  bona soli possint boni in futuro consequi, quorum bonorum pignore Ecclesiam nunc informatam credimus detineri, habentem hic spiritus primitias, in futuro perfectionem; hic in spe sustentari, illic in re postea satiari; hic uidere per speculum in enigmate, in futuro autem facie ad faciem, cum fuerit ad speciem perducta per fidem. Quod bonum donec perficiatur in nobis, ut fruamur plenitudine summi Dei, suauitate fruendum in Deo nouerimus et proximis. Et quod hanc spem resurrectionis debemus habere, ut eadem ueritate carnis, qua Dominus resurrexit a mortuis, nos quoque resurrecturos esse credamus in eodem corpore, in quo sumus uel uiuimus, non naturam aut sexum mutantes, sed tantum fragilitatem et uitia deponentes. Quod Satanas cum  angelis suis atque cultoribus eterno sit incendio condemnandus, neque aliquando ad pristinam, id est, angelicam dignitatem, ex qua propria ceciderunt impietate, secundum quorumdam sacrilegam disputationem, posse reduci. Hec est traditionis catholice uera integritas fidei; de qua si unum aliquid renuatur, totius fidei robur amittitur.



CAPUT XCuII. Quod post Symbolum ueniatur ad fontem.

Digestis cunctis his, que tam ad unius sancte fidei regulam pertinent, quam illis que eidem fidei plena stabilitate coherentia comprobantur, quibus post catechumenum instrui conuenit competentem, uenitur ad fontem, quasi ad mare Rubrum; ut qui  seruierant in Aegypto sub Pharaone principe, luto et lateribus palearum leuitate confectis , id est, qui herebant mundo, zabolo imperante in terrenis actibus malarum cogitationum admistione concretis, duce Christo, quasi duce Moyse, possint ad liberationem sui quantocius peruenire.



CAPUT XCuIII. Quod homo in mundo ita seruit principi mundi, sicut Isrel seruiuit in Aegypto Pharaoni.

Itaque sub Aegyptio rege luto, paleis et lateribus in eorum edificiis, qui sua liberatione peribunt, afficitur Israël, sic demum sub principe mundi homo ante baptismum per leuitatem immunde cogitationis cutibus luteis adducitur, formans maceriam nequissime actionis; in qua dum conuersatur, et libitu male  utitur uoluptatis, et iugo premitur noxie seruitutis.



CAPUT XCIX. Quid significent nubes, et columna que precesserunt populum saluandum.

Iam tunc nocte in columna ignis, et per diem in columna nubis Dominus uidetur precedens populum, dux factus itineris . Eadem nubes precedens Christus est, qui etiam et columna, quia rectitudo, et firmitas, et sustentatio est nostre infirmitatis, non per diem, sed per noctem lucens, ut qui non uident uideant, et qui uident ceci fiant ; id est, ut ignorantia humilis illustretur, et inflans scientia obscuretur. Item aliter: Christi sacramentum tanquam in die manifestum est  in carne uelut in nube, in iudicio uero tanquam in terrore nocturno, quia tunc erit magna tribulatio seculi tanquam ignis, et lucebit iustis, et ardebit iniustis. Item aliter: in igne terror est, in nube uisionis lene blandimentum. Dies uita iusti, et nox accipitur uita peccatoris. In die ergo per nubem columna monstrata est, et in nocte per ignem, quia omnipotens Deus et blandus iustis, et terribilis apparebit iniustis. Istos in iudicio ueniens per lenitatis mansuetudinem demulcet, illos per iustitie districtionem terret. Item aliter: Quid est quod columna nubis in die populum preibat, et splendor ignis non in die, sed in nocte radiabat, nisi quia Redemptor noster suo conuersationis exemplo ducatum se sequentibus prestans, de iustitia sua confitentibus  nulla luce claruit, peccatorum suorum tenebras agnoscentibus igne sui amoris infulsit?



CAPUT C. Quomodo per columnam subsequentem et precedentem liberum arbitrium ostenditur regi per gratiam preuenientem, et subsequentem misericordiam Dei.

Attendendum sane, et quomodo uel in nos uel in his qui renascuntur per nos, liberum arbitrium sine Dei gratia nichil boni possit. Nam ecce saluandum populum columna precedens dimittit priora post tergum, et stat inter castra Aegyptiorum et castra Isrel, obsistendo illis, prosperando istis; significans in eo quod primum precessit, preueniente gratia nolenti homini bene uelle esse collatum; in eo quod  a tergo posteriora tuetur, per subsequentem misericordiam adiuuari posse cepta perficere, et implere postrema seruando. Illic columna iter liberationis ostendens precessit populum, hic gratia preuenit liberum arbitrium. Illic columna tuetur extrema, hic misericordia subsequitur infirma. Illic quesitum est ut liberarentur qui perire nolunt, hic datur ut nolentes bene uelint. Illic pauor affertur, dum a tergo hostibus obuiatur; hic subsequens misericordia occurrit, dum infirmitas adiuuatur. Nam nisi et preiens et subsequens liberando populo adiutorium adesset, qui lumen uite prestaret, cum ad excidium hostis subsequens irrueret, sicut et hic agitur; quid baptizandis precedens fides proderit, nisi liberans a malo subsequens misericordia fidei opus implere  concesserit? Bene ergo columne lumen liberandum populum, et ne possit interire, precedit; et sequitur, ne interimi possit, quia gratia Saluatoris liberum hominis arbitrium, ut bene uelit, grate preuenit, et ut bene possit, illi miseranter attribuit.



CAPUT CI. De congressione itineris, et ingressu Rubri maris, quorum significantia tenetur in aquis fontis.

Est saluando Isreli dux Moyses. Factus est redimendo homini dux iehsu. Ille relinquit Aegyptum, iste mundum. Illum insequuntur Aegyptii, hunc insequitur multitudo delicti. Illic  rubore littoris coloratum, unde et dicitur rubrum; hic est baptismus Christi sanguine consecratus. Illic uirga uastitas diuiditur maris, hic signo crucis reseratur  aditus fontis. Illic ingreditur Israël, hic tinguitur homo. Illic inter aquas per siccum sine impedimento transitur, hic per aquas iter salutare peragitur. Illic insequentes Aegyptii cum Pharaone merguntur, hic peccata cum zabolo necantur, non perditione nature, sed potestatis amissione. Nam in quantum zabolus est, constat; in quantum male potuit, iam non constat. Unum elementum utrisque exitium atque subsidium est, dum perituros perimit, et eruendos prouehit; dum morituros necat, et uiuituros iuuat; dum exitiosos deiicit, et eximendos edicit. Exsultant qui liberati sunt in gloriam Liberatoris, et in gratiam liberationis. Post mare et post fontem dicitur: Cantemus Domino, gloriose enim honorificatus est. Equum et ascensorem proiecit in mare. Adiutor et  protector meus Dominus, et factus est mihi in salutem .



CAPUT CII. De figura et typo baptismi in nube et mari a Paulo apostolo commendatis.

Figura et typum baptismi huius bene Paulus commendans dicit: Nolo uos ignorare, fratres, quia omnes patres nostri sub nube fuerunt, et omnes per mare transierunt . Ut quid per mare transierunt? quasi quereres ab illo, secutus ait: Omnes per Moysen baptizati sunt in nube, et in mari. Si ergo figura maris tantum ualuit, species baptismi quantum ualebit? Si quod gestum est in figura traiectum populum ad manna perduxit, quid exhibebit Christus in ueritate baptismi sui traiecto per eum populo  suo?



CAPUT CIII. Quod transitus maris perueniendi ad manna significet, post baptismum uenire ad Christi corporis sumptum.

Quo traiicit per baptismum iehsu, cuius figuram  tunc gerebat Moyses, qui per mare traiiciebat, nisi ad manna? Quod est manna? Ego sum panis uiuus, qui de celo descendi . Manna accipiunt fideles iam traiecti per mare Rubrum. Quia ergo, ut dictum est, omnes per Moysen baptizati sunt in nube et in mari, et a Domino dicitur: Nisi quis renatus fuerit ex aqua et Spiritu sancto, non uidebit regnum Dei , bene habuit mare formam aque, nubes uero Spiritus sancti, manna panis uite. Quibus sacramentis purificatus, et uiuificatus homo ualeat in hereditatem terre uiuentium intromitti. Iam fontis figuram mare habuisse patuit. Nunc ipsius sacri fontis mysteria demonstrentur.



CAPUT CIu. Quod uno tempore sit et generatio rerum, et regeneratio hominum.


Huic fonti ad noue regenerationis effectum illud tempus occurrit, quo habere mundus exordium cepit, ut generatio rerum et regeneratio animarum uno tempore sibimet inhererent, dum ueris tempore fieri utraque patescerent. Primo etenim mense initium mundi exoritur. Similiter in eodem mense fieri Pascha precipitur. Sic inchoat nouitas rerum, sic inchoat nouitas animarum. Que in mundo per nouitatem creata sunt, mortalitatem attingunt. Que post uetustatem in morte Christi consepulta resurgunt, ad eternitatem perueniunt. Unde uero concurrit, ut eo tempore uideatur in hanc generationem, atque in hos usus ingressus attribuitur [F., attribui], quo tempore ex hac generatione in generationem  est legitimus transitus. Siquidem uerno tempore filii Isrel Aegyptum reliquerunt, et per mare transierunt. Hoc tempore Domini nostri Iesu Christi Pascha celebratur. Hoc est animarum transitus a uitiis ad uirtutem, a passionibus carnis ad gratiam sobrietatemque mentis, a malitie nequitieque fermento ad ueritatem atque sinceritatem. Regeneratis itaque dicitur: Mensis hic uobis initium mensium, primus est uobis in mensibus anni . Derelinquit enim et deserit, qui abluitur, intelligibilem illum Pharaonem principem istius mundi cum omnibus operibus suis.



CAPUT Cu. Quod sustinere dicitur mysteriorum sacramentum, donec in superficie miraculum ostendatur aquarum.

 Fontis huius, cui diuine sanctificationis illabitur uirtus, et ex superficie miraculum, et ex mysterio pandamus arcanum. Contemplamur in hoc fonte numero suorum miraculorum insignia, et aspicitur operatio ex diuina institutione pauenda. [a 13Kb] Est  enim in eo similitudo prophetie uirtutis, certitudinis tempus, ueritatis status, odor ignotus, humor in sicco profluus, sine lapsu fluctus erectus, sine exhauriente cito uacuus, situs ad copiam indeficiens, fluxus  renascentis ad uitam aditus, perimendis delictis interitus, abrenuntiatio impietatis, confessio diuine et unice Trinitatis, in libertatem iustitie eterna memoria, in opere peccati perennis obliuio, in remunerationem  glorie perpetua plenitudo. Habet itaque similitudinem prophetie uirtutis, quia quinta feria Pasche odorem denuntiat, quod post triduum paschali Sabbato uisione presentat. Habet certitudinis tempus, quia ad testimonium dominice resurrectionis nullo euentu uariatur erroris. Habet ueritatis statum, quia indiuiduum cum festo paschali seruat euentum. Habet odorem ignotum, quia dissimilem gratie flagrantiam manat odorum. Habet humorem in sicco profluentem, quia inter ariditatem saxorum sine ullo illapsu exundantia inuenitur aquarum. Habet sine lapsu fluctum erectum, quia cum nullius motionis sed tantum sue quietis se moueat undis, oram non transgreditur limitis. Habet sine exhauriente cito uacuum situm, quia sicut sine cognitione ubertas irruit, ita  sine euacuatione siccitas occurrit. Habet in copiam indeficientem fluxum, quia potui repositione que e liquore diuiti persistente, plus ablatio tollit, quam capacitas retentat. Habet renascendi ad uitam aditum, quia congressi illum morte dempta transferuntur in uitam. Habet perimendorum delictorum interitum, quia illic demersus ex uetustate peccati purificatus homo consurgit in gratiam nouitatis. Habet abrenuntiationem impietatis, quia nemo illum aggreditur, nisi qui abrenuntiauerit diabolo, et angelis, eiusque operibus cunctis. Habet confessionem diuine et unice Trinitatis, quia omnis qui eum aggreditur in nomine Patris, et Filii, et Spiritus sancti baptizatur. Habet in libertate iustitie eternam memoriam, quia is qui tinguitur, liberatus a seruitute peccati,  transit in libertatem glorie filiorum Dei. Habet in opere peccati perennem obliuionem, quia obliuiscens  pristine conuersationis, que retro est, extendit se per beatam spem ad eternorum munera premiorum. Habet in remuneratione glorie perpetuam plenitudinem, quia liberatus homo a corruptione laborum, exsultationis iubilo laudabit Deum in secula seculorum.



CAPUT CuI. De descriptione efficientiarum aque fontis. De patentis admiratione miraculi.

uerum ut euidentius rei species demonstretur, pleniori affatu est actio exsequenda. Ecce uidemus locum fontis constructum arentibus saxis, marmorisque obductum crustulis siccis, quem ita construentis industria iuncturis tabularum gypso, et calce, cera quoque, et marmoris puluere, compsit et  solidauit, ut nullo pateat uel accessu uel spiramine peruium, nullo deriuationis alicuius humore susceptum. Et unde post totius anni recursus annales hodierna gloria uisionis? Unde post annuam siccitatem uiror repens? Unde inter saxa latices? Unde inter marmora aque? Unde in sicco flumina? Unde in arenti lapide exundantia lymphe? Non aditus riuuli, non imber pluuie patet, non minimum ros, non madens nebula superuenit; laquearia tectorum integra sistunt, fores clausi inuenti sunt, signacula salua reperta sunt, nullus infidelis ad illudendum fidei accessit, nullus fidelis ad prouidendum fidei introiuit, nullus prorsus, qui tantum miraculum uel simularet uel impediret, accessit. Attendatur ergo auctor ille ineffabilis, et opera eius admirabilis.  Atque ita ex effectibus operationis ipsius cognosci poterit uirtus operis eius.

 Nudiustertius miraculi huius er nuntius fuit. Et quia sera claustrorum aspectum oculis negauit, uirtus odorationem odoratui patefecit. Longe, inquam, longe procul odor exiit, et future uisioni fidem dedit. Ecce uentum est in presenti et patenti obtutu; omnes illic admirantes infigimus uisus, aspicimus fontem affatim aquis exuberantem, quem noueramus arentem. uidemus exsultantes gurgites aura nulla commotos. In cumulum aque subriguntur, et transgressus luminis [F., limitis] nullus aspicitur. Nullo tacta flatu elata mouetur; et tumore motionis, dum non transgreditur oram, continet exestuantem in exaggeratione procellam. uideas illidi undas, uersare globos, rotare fluctus, et situ loci cum statu elementi luctante, alteri cedere nescit alter. Tenent  incognitum saxa liquorem, et gratulantur sua sterilitate genitum, quem aliena fecunditate nesciunt infusum. Compellunt marmora continere quod acceperunt. Sed lex illa uetat obsistere, cur non ad mensuram tenet capacitas quod ad copiam inflexit ubertas. Item aque transiliunt equitatem, sed conglobate non transeunt limitem. Suis motibus modo insultat in uerticem, modo relabitur ad quietem, modo crispantem efficit superficiem, modo crispantis uarietatis planitiem reddit equalem. Comminatur egressum, nec tamen deserit situm. Omni tempestate quiescit, sola quiete mouetur. Omni perturbationis commotione carens, sue tantum ad mirationis motibus arridet et plaudit. In augmento miraculi non satis est quod arentium  situm lapidum aque in puluere nascentes, nisi tanta constet ubertas, ut considerari nequeat statu constante, quanta uasorum millia referta fidelium populorum auferat fides. Preeunte fidei amore uiolenter aggreditur, certatim incumbitur, ubertim aufertur, et obuiante sibi itu uel reditu, ab innumerositate concurrentium, dum pietas uincit, fides iniuriam non sentit. Insistente pressura illiduntur uascula, et tam indite haustus liquor effunditur, ut in lutum pauimenta uertantur. Exempto unicuique remedio, quo uel quisque bibit, uel per latitudinem orbis terre asportata et reponenda seruatur ubertas. Cuius abundantie admiratio immensa, [a 1Kb] mensure consideratio nulla est. Hoc solum potest intelligi quod plus potuit auferri quam inueniri. Color huius luce clarior lymphe,  ere purior. Sapor cunctis aque saporibus ignotus et gratior. uirtus placida, species decora, nouitas admiranda, uetustas tanta diuturnitate durabilis, ut annis exempta nullo uitio sit corrupta. Ceterarum porro aquarum sola nouitas grata est, et illa iucundior, que odore nullo respirat. Nam quamuis nitidis tenta uasis, si reposita mane, a primum exhausto limpore fit crassior, concepto fetoris olfatu, cuius grassedo pinguescet in fecem, sed post humorem redit in terram. Hec autem nunquam limporis, nunquam odoris, nunquam saporis gratia caret. Sic in admiratione noua, in creatione antiqua, in usibus  salutis probatur assidua. Iam quia defertur in miraculo, et hoc mirum est, quod nequit stare semper in miraculi statu, sed quia mirabiliter uenit, nonnisi mirabiliter abscedit. Nam sicut nullus est in accedendo infusionis aditus, ita nullus in recedendo meatus. Ex incognito plenus inuentus, ex incognito uacuus aspicitur locus. Ubi elapsa, sicut et unde illapsa sit aqua, non inuenitur. Quid ergo, nisi quia omnipotentia Dei, que hanc mirabiliter infusit, mirabiliter exhaurit? Ex toto prima, media, et extrema constitutis in miro, dum in sicco nascitur, dum fluctuare latet nec labitur, dum sine euacuatione siccatur. Nam stat plenus fontis loculus. Et postquam a sacerdote exstiterit benedictus, sustinet omnes concurrentium conuentus, quantumue ex illo corporaliter  bibatur, quantum ex impetu conuenientium humi uertatur, quantum in diuersas terras religioni conuenientibus uasculis asportata seruetur, nulla estimatione colligitur. Stat certe tam indeficiens haurientibus, ut plus ablato [b 1Kb] quam capuit, nesciat minorari. At ubi baptizans infantulum sacerdos immerserit, mox quies est; sicque uisibiliter redit in nullo, que inuisibiliter creuit ex nullo. Hec sunt in isto speciali propter aque nouitatem fonte mirabili. In illo autem mirabiliter uniuersali, et singulariter generali, cum quo et iste unus est qui significatus est propheta dicente: Erit in die illa fons patens domui Dauid et habitantibus in Ierusalem in ablutionem peccatorum et menstruate . Qui ideo patens quia nulli clausus. Quare omnes in eo  renascimur, per quem et peccatorum delicta purgantur, et menstruate sordes, hoc est, immunde anime salutari lauacro abluuntur; qui ita unus est ad regenerationis gratiam, sicut et una fides et una Ecclesia Dei uiui, que significatur per domum Dauid. Hec ex ordine sacramenta complentur.



CAPUT CuII. Quare et unde fons in Quadragesima clauditur, et in Pascha reseratur.

Hic fons, quia plenus est mysteriis humane salutis, bene sub dispositione pontificali signatus clauditur, et signatur ut reseretur. Clauditur autem diebus Quadragesime, aperitur tempore Pasche. Quod Quadragesima obsignatur, ostendit, excepto grauissime  necessitatis obuentu, his diebus per totum orbem fieri baptismum omnimode non licere. Quod uero in Pascha per sanctificationem pontificis aperitur, demonstrat dominice patere mysterium resurrectionis, in quo ad uitam factus est aditus homini, ut per baptismum consepultus in morte Christi, resurgat cum eo in gloria Dei. Et sicut hoc est ubique cohibere baptismum, quod in loco claudere fontem, ita quoque est aperire fontem; dare baptizandi licentiam generalem. [c 2Kb] Clauditur autem fons signaculo annuli, aperitur uero benedictione sacerdotis, et mysteriis sacramenti.



CAPUT CuIII. De tempore et loco baptizandi.


Quam baptismi celebritatem duobus tantum temporibus Pascha et Pentecosten, apud legitimorum sedes episcoporum coram ipsis fieri, et apostolica et paterna sanxit antiquitas. In subiacentibus autem uicinis episcopis ecclesiis id effici non debere, ne dum passim per diuersa loca conuentus diuiditur populorum, uel non sit quibus conferatur gratia doctrinarum, uel minoretur sublimitas ueneranda pontificum. Per parochiarum autem ecclesias longe positas conuenienter licet ut fiat; ne dum prolixa itineris longitudo distenditur, desiderabilis et cito perficienda gratia differatur. Extra hec duo tempora propter solam necessitatem mortis omni tempore libere conceditur  baptizare.



CAPUT CIX. De expositione mysteriorum fontis.

Accedit deinde sacerdos ad fontem; et sicut Moyses ibat in nomine Domini, ita iste Deum exorans aquis officia sanctificationis infundit. Moyses illic uirga percussit aquas, et salutare patuit iter . Sacerdos hic signaculo ligni crucis contingit aquas, et reseratur ad salutem ingressus. Alioquin nisi Moyses uirga percuteret aquas, non pateret inter fluctus aditus libertatis. Et nunc nisi nomine et cruce ligni Christi fontis aque tangantur, nullum saluationis remedium obtinetur. Exorcismum apponit, ne quid illic lateat ex contagione sinistre partis admistum. Oleum infundit, ut sacramento  illi, quo in exordio creationis super aquas Dei spiritus ferebatur, sanctificationis infusione particeps approbetur. Benedictionem profert, ut eum abolere maledictum potentem efficiat.



CAPUT CX. De gradibus fontis.

[a 1Kb] Hic fons origo est omnium gloriarum. Qui habet septem gradus; tres in descensum propter tria quibus renuntiatio fit, id est, in quibus renuntiatur diabolo, et angelis eius, et operibus eius, et imperiis eius. Tres alii in ascensum propter tria, que confitemur, Patrem, et Filium, et Spiritum sanctum, qui est unus in Trinitate Deus. Septimus uero iste est qui et quartus, id est, similis filio hominis, exstinguens fornacem ignis, stabilimentum pedum, fundamentum aque, in quo plenitudo diuinitatis habitat corporaliter.  Per tria itaque baptizandus descendit, quando tribus abrenuntiauit. Relinquendo enim diabolicam  altitudinem, descendit ad baptismi Christi humilitatem. Atque ita in quarto gradu solidamentum inueniens, ex his quibus abrenuntiauit liberatus stat. Dehinc ascendit per Trinitatis confessionem. Et ipse est septimus ad summam liberationis, qui fuit quartus ad requiem libertatis.



CAPUT CXI. De duabus pactionibus abrenuntiationis et credulitatis.

Due autem sunt pactiones. Prima, in qua diabolo renuntiatur, cum dicitur: Abrenuntio tibi, diabole, et angelis tuis, operibus tuis, et imperiis tuis, ne iam seruiat ei uel terrenis corporis passionibus, uel deprauate mentis erroribus, qui dimersa omni malitia uice plumbi, bonis operibus dextra leuaque munitus, seculi huius freta inoffenso studeat uestigio  pertransire. Secunda, in qua creditur Deo in nomine Trinitatis, ut tenens uirtutem eius dilectionis permaneat cum illo in laudibus eius seculis sempiternis.



CAPUT CXII. Quod in nomine Trinitatis detur baptismum, et quod in baptismo quecunque persona Trinitatis omissa sit, nichil baptismi celebritas agat; quodque Christi baptismum in Trinitate exstiterit actum.

Dein secundum preceptum Domini dicentis: Ite, docete omnes gentes, baptizantes eos in nomine Patris et Filii, et Spiritus sancti , subinferente sacerdote, ut habeas uitam eternam, tingitur homo aquis; ac tunc ostenditur ei firma promissio, quam Dominus dixit: Qui credit in me, habet uitam eternam . Quod si omissa  qualibet Trinitatis persona baptismum conferatur, omnino nichil egisse baptismi solemnitas deputetur, nisi tota Trinitatis ueraciter inuocetur. Nam et baptismus Domini, quando a Ioanne baptizabatur, in Trinitatis ueritate celebratus agnoscitur. Cum enim diceretur a Deo: Hic est Filius meus , ecce Pater in uoce, Filius in corporis ueritate, Spiritus sanctus in specie columbe.



CAPUT CXIII. Quod baptismum et originale et actuale peccatum tollat, et quod non nisi renatus habeat uitam eternam; et quare uel abrenuntiationem uel confessionem alii propter alios profitentur.

Maioribus autem et perfectis etate baptismus uel ad purgationem originalis noxe, uel ad abolitionem actualis proficit eulpe, ut uno beneficio salutari deleatur  simul originale, et actuale peccatum. Paruulis uero ad hoc solum ualet, ut delictum, quod ab Adam  generatio traxit, hac regeneratione soluatur; qui si antequam regenerentur, e seculo transierint, in regno Dei heredes Christi non erunt, dicente Domino: Nisi quis renatus fuerit ex aqua et Spiritu sancto, non uidebit regnum Dei . Denique iidem paruuli ideo alio profitente, uel abrenuntiant zabolo, uel credunt Deo, quia per se loqui non possunt, sicut egri, muti, et surdi aliis profitentibus propter eos ipsi. . . . baptizantur.



CAPUT CXIu. De his qui de fonte baptizatos excipiunt, et quid cum eis agere debeant.

Illi sane, qui ex utero matris Ecclesie, id est ex lauacri fonte per Spiritum sanctum genitos in adoptionem filiorum religioso amore excipiunt, et ante quam baptizantur,  et postquam baptizati fuerint, non solum exemplis, sed etiam uerbis eos admonere prorsus oportet. Et sicut uterque sexus ex eodem fonte renascitur, sic uterque sexus renatos excipiens doctrine salutaris usum habere debet. Qui etiam cognoscant se fideiussores existere. Pro ipsis enim respondent quod abrenuntient diabolo, angelis et operibus eius, affirmantes credere eos in nomine Trinitatis. Ideoque tam illi qui excipiunt quam qui excipiuntur ab eis, pactum quod cum Deo in sacramento baptismatis pepigerunt omni custodire uigilantia debent, ut dum seruant quod in regeneratione preceptum est, accipiant quod in remuneratione promissum est.



CAPUT CXu. Quod pro spe future beatitudinis regeneratio detur, non ut temporalis mortis pena tollatur.


Licet uero per beneficium regenerationis delictum soluatur originis, manet tamen pena mortis in eos quos a reatu soluit gratia Saluatoris, ut nouerit homo pro spe future beatitudinis regenerationem accipere, non ut pena temporalis mortis possit euadere; quia etsi eterne glorie uitam gratia contulit, temporalis mortis penam illata sententia non resoluit.



CAPUT CXuI. Quod solis sacerdotibus liceat dare baptismum, excepta necessitate periculi.

Sane dare baptismum non diaconibus, non clericis, non quibuscunque licere, nisi sacerdotibus solis, dicente Domino discipulis tantum: Sicut misit me Pater, et ego mitto uos . Et item ad  discipulos: Ite, docete omnes gentes, baptizantes eos in nomine Patris, et Filii, et Spiritus sancti . Patet ergo solis sacerdotibus dare baptisma esse permissum. Cuius rei ministerium absque episcopo, uel presbytero, nec diaconibus est concessum, nisi, illis longe positis, ultima necessitas uel languoris, uel periculi cogat. Quod clericis et fidelibus laicis fieri utcunque conceditur, ut nullus e seculo sine uitali remedio transiisse uideatur.



CAPUT CXuII. Quid significat, quod infans aquis immergitur ad similitudinem mortis Christi. De simpla quoque et trina baptismatis mersione.

Quod aquis infans mergitur, in Christi morte  baptizatur, dicente Paulo: Quicunque baptizati sumus in Christo Iesu, in morte ipsius baptizati sumus. Consepulti enim sumus cum illo per baptismum in morte . Item quod infans ab aquis educitur, resurgi cum Christo monstratur, subsequente eodem Apostolo: Ut quomodo surrexit Christus a mortuis per gloriam Patris, ita nos in nouitate uite ambulemus. Si enim complantati facti sumus similitudini mortis eius, simul et resurrectionis erimus . Quod autem semel mergitur, in unius Deitatis nomine tingitur. Si autem tertio mergatur, trium dierum sepulture Domini numerus demonstratur. Unde in una fide nichil contrarium habet consuetudo diuersa. Sed quia heretici in hoc numero mersionis unitatem solent scindere Deitatis, a Deo  potius est quod Ecclesia Dei unius usum obseruat tantummodo tinctionis.



CAPUT CXuIII. De non iterando baptismo.

Semel acceptum baptismum nullatenus iterare ex quacunque causa licere. Nam sicut unus Deus, et una fides, ita unum est et baptisma. Et sicut idem narrat Apostolus, scientes quod Christus resurgens a mortuis iam non moritur, mors illi ultra non dominabitur ; ita nec baptismus unquam aliquatenus repetetur. Item cum due sint natiuitates, una de terra, alia de celo, una de carne, alia de spiritu, una de mortalitate, alia de eternitate, una de masculo et femina, alia de Deo et de Ecclesia, ipse due singule sint; nec illa potest repeti, nec  illa. Proinde sicut iam natus de Adam non potest iterum generari de Adam, ita natum de Christo non potest iterum generare Christus, quia sicut non potest repeti matris uterus, sic nec Ecclesie baptismus.



CAPUT CXIX. Quod primum baptisma aque sit, secundum sanguinis.

Tria sunt genera baptismi. Primum baptismum est aque et spiritus, de quo huc usque disputatum est, quo per regenerationem originalia peccata delentur. Secundum est, quo per martyrium quisque suo sanguine baptizatur. Eodem certe baptismo et Christus est baptizatus, ut credentibus in se, sicut in aliis, sic et in hoc, daret exemplum. Dicit enim  discipulis suis filiis Zebedei: Potestis bibere calicem quem ego bibiturus sum, et baptizari baptismo quo ego baptizabor ? id est: Potestis bibere calicem amaritudinis passionis, et baptizari effusione uestri cruoris, sicut ego tolerabo ignominiam crucis, et emittam undam sanguinis profluentis? Aqua ergo et sanguis est gemina baptismatis figura. Nam uno ex lauacro regeneramur, altero ex sanguine consecramur.



CAPUT CXX. Quod tertium baptismum penitentie sit in alluuio lacrymarum.

Tertium est alluuium lacrymarum, quod fit in penitentia peccatorum, laboriose quidem actum,  sed per copiosam Redemptoris pietatem ad indulgentiam certum. Sic Maria illa in ciuitate peccatrix ad pedes Domini sedens, quod uoluptatibus in se sordidauit, lacrymis lauit . O plenum pietate baptismum! copiosa Redemptoris indulgentia exundantem, qui tam ueternosum aggerem criminum tam citatim fluenti alluuione deleuit! Intuere quisquis ille peccatores [F., peccator es], imo intuemini omnes homines, quia omnis homo peccator est, et huius baptismi perpende potentiam. Sic ubertim supra peccatricem fons lacrymarum erupit, ut ad pedes peccata remittentis Domini perueniret. Sic ab imo cordis se in cumulum fluctus lamentationis erexit, ut celestis Domini uestigia irrigaret. Sic amaritudo uim detulit afflictionis, ut dulcedinem  adipisceretur pietatis. Hinc et ille per singulas noctes stratum suum lacrymis rigat . Hinc Niniuite, dum se lamentationis imbre perfundunt, ultionis incendia exstinxerunt . Sed gratie huius copiam ille gratissimus miserator supra miseros agit, qui et peccatoribus penitentiam dat, et peccatis ueniam preparat; qui peccatum penitentia punit, et penitentie fructum attribuit; qui ad se per gratiam conuertendo uenire iubet impium, et per misericordiam exsultando a se facit abire iustificatum.



CAPUT CXXI. Quod nec in hereticos licet iterare baptismum.

Quicunque heretici diuersum schisma sequentes, si in Patris, et Filii, et Spiritus sancti, attestatione  approbantur suscepisse baptismum, non erunt iterum baptizandi, sed chrismate solo, et manus impositione purgandi. Baptismus enim non est hominis, ut iteretur per hominem; sed Christi, ut permaneat per Christum. Nam sicut unus est, et non alius Deus, sicut una in Deo, et non alia fides, ita unum Christi et non aliud baptismum. Quod si ex homine esset, iterari posset; quia uero ex Christo incommutabiliter datum est, iterari non potest. Deus enim solus est qui baptizat, ut fieri possint Filii Dei et qui baptizantur ab eo. Ideoque non interest an fidelis, an hereticus, det baptismum. Tantum est ne baptizari cupiens incuria Christianorum ad hereticos deducatur. Sed etsi in hoc incurie negligentia habeat culpam, baptismus iterari nunquam  poterit habere licentiam. Quod sacramentum tam sanctum est et beatum, ut nec sceleratissimo ministrante pollui possit. Nam habet et baptismum Christi hereticus. Sed nichil illi prosperat, qui hoc extra unitatem fidei acceptum portat. Iam quando Ecclesiam introierit, mox baptismum, quod foris habuerat ad exitium, prosperum habere incipit ad salutem. Unde quod acceptum est, fidei reuerentia probatur. Proinde cum accesserit, non mutari conuenit, sed agnosci. Nam quia signum est regis Dei mei, non sacrilegium fit cum desertor corrigitur, et signum Domini non mutatur.



CAPUT CXXII. Quod post baptismum glorie cantico decantato ad unctionem prouehendus est homo.


Postquam in similitudine mortis Christi aquis immersus homo rursus fuerit ad spem resurrectionis ab aquis eductus, ob liberationem sui gratulationis cantico decantato, prouehitur ad sancti chrismatis tactum, ut unguatur spiritu Dei, et sit atque uocetur ex Christi unctione et nomine Christianus.



CAPUT CXXIII. De unguento chrismatis, et institutione eius.

Chrismatis unguentum in [a 1Kb] Leuitico, iubente Domino, primum Moses et composuit, et effecit . [b 1Kb] Que unctio primum in Aaron et filios eius in testimonium sacerdotii et sanctitatis  insigne ab eodem Mose habetur illapsa. Deinde in honorem glorie reges eodem chrismate ungebantur. Unde pro illis dicitur: Nolite tangere christos meos . In sacerdotibus autem et regibus erat hec mystica unctio tantum, qua Christus Rex et Sacerdos futurus figurabatur. Christi enim nomen a chrismate ducitur, quia chrisma unctio uocatur. Postquam uero Dominus noster iehsu Christus, Rex uerus, et Sacerdos eternus, a Deo Patre celesti et mystico est delibutus unguento, iuxta quod dicitur ad eum: Unxit te Deus, Deus tuus, oleo letitie pre consortibus tuis , non iam soli pontifices et reges, sed omnis Ecclesia sancti unguenti chrismate consecratur, propter quod eterni Regis et Sacerdotis est sanctissimum membrum. Quia ergo  genus electum, et regale sacerdotium sumus, ideo post lauacrum aque unguimur chrismate, ut Christiani Christi uocemur ex nomine.



CAPUT CXXIu. Quod per uisibilem unctionem corporis inuisibiliter Spiritus sanctus operetur anime unctionem.

Sancto itaque hoc chrismate extrinsecus unguitur homo, et intrinsecus illabitur sancti Spiritus uirtus, ut totus homo lauacro purgatus, totus ex spiritus unctione pinguescat; accipiente anima uirtutem ex eadem sancti Spiritus unctione, ut cognoscat Deum habitatorem suum, ut diligat quem in se recepit, ut sit cum illo semper, ut regatur ab illo, et faciat uoluntatem eius, ut non contristet eum, quoniam in ipso signatus est homo in die redemptionis sue, ut  sit in membris Christi cum Christo unum, dum uegetatur ac regitur spiritu Christi.



CAPUT CXXu. Quod non Christo, sed hominibus datur spiritus ad mensuram.

Hanc unctionem commendat Ioannes dicens: Ut sciatis quia unctionem habetis, et nos unctionem quam accepimus ab eo, permaneat in nobis . Unctionis huius sacramentum est uirtus ipsa inuisibilis, unctio inuisibilis Spiritus sanctus, unctio inuisibilis caritas illa est, que in quocunque fuerit, tanquam radix uite illi erit quamuis ardente persecutionis sole arescere non potest. Omne quod  radicatum est in caritate, nutritur, et calore aduersitatis nunquam arescit. Spiritus sanctus Christo non datus est ad mensuram, quia in ipso habitat omnis plenitudo diuinitatis corporaliter . In hominibus autem datur ad mensuram discretionis et gratie , ut quia multa membra Christi unum corpus efficiunt per multarum operationum munera, et in omnes unus spiritus dominetur, et in singulos idem diuersorum donorum gratia operetur, dicente Paulo: Alii datur sermo sapientie, alii sermo scientie in eodem spiritu, alii fides, alii gratia sanitatum, alii operatio uirtutum, alii prophetie, alii discretio spirituum, alii genera linguarum, alii interpretatio sermonum .



CAPUT CXXuI. De discretione qua sanctus Spiritus ad mensuram datur hominibus.


Fit autem hec discretio donorum, dum omnipotens Deus interni iudicii secreto moderamine sic cuncta moderatur, ut cum per impensam gratiam unumquemque subleuat, et iam [F., etiam] per disparem alteri alterum subdat, et meliorem quisque dono alio eum qui sibi subiicitur attendat; ac licet se preire ex aliis sentiat, eidem tamen quem superat se in aliis postponat. Sic cuncta moderatur, et dum singula queque sunt omnium, interposita quadam caritatis necessitudine fiant omnia singulorum; et unusquisque sic quod non accipit in altero possideat, ut ipse alteri possidendum quod accepit humiliter impendat.



CAPUT CXXuII. De Spiritu septiformi interpretatio sancti Gregorii pape.


Est autem hic spiritus septiformis, dicente Isaia: Et requiescet super eum spiritus Domini; spiritus sapientie et intellectus, spiritus consilii et fortitudinis, spiritus scientie et pietatis; et repleuit eum spiritus timoris Domini . Quos scilicet gradus, ut sanctus Gregorius  refert de celestibus loquens, descendendo magis quam ascendendo propheta numerauit, uidelicet sapientiam, intellectum, consilium, fortitudinem, scientiam, pietatem, timorem. Et cum scriptum sit: Initium sapientie timor Domini , constat procul dubio quia a timore ad sapientiam ascenditur, non autem a sapientia  ad timorem reditur; quia nimirum perfectam habet sapientia caritatem, et scriptum est: Perfecta caritas foras mittit timorem . Propheta ergo, qui de celestibus ad ima loquebatur, cepit magis a sapientia, et descendit ad timorem. Sed nos, quia a terrenis ad celestia tendimus, eosdem gradus ascendendo numeremus, ut a timore ad sapientiam peruenire ualeamus. In mente etenim nostra primus ascensionis gradus est timor Domini, secundus pietas, tertius scientia, quartus fortitudo, quintus consilium, sextus intellectus, septimus sapientia. Est enim timor Domini in mente. Sed qualis iste timor est, si cum eo pietas non est? Qui enim misereri proximo ignorat, qui compati eius tribulationi dissimulat, huius  timor ante omnipotentis Dei oculos nullus est, qui non subleuatur ad pietatem. Sed sepe pietas per inordinatam misericordiam errare solet, si fortasse pepercerit que parcenda non sunt. Peccata enim que feriri gehenne ignibus possunt, discipline sunt uerbere corrigenda. Sed inordinata pietas, cum temporaliter parcit, ad eternum supplicium pertrahit. Ut ergo uera et ordinata sit pietas, ad gradum est alium subleuanda, id est, ad scientiam, ut sciat uel quid ex misericordia puniat, uel quid ex misericordia dimittat. Sed quid, si sciat quid agere quisque debeat, uirtutem uero agendi non habeat? Scientia ergo nostra crescat ad fortitudinem, ut cum uidet quid agendum sit, hoc agere per mentis fortitudinem possit; ne timore trepidet, et pauore collapsa non ualeat  bona defendere que sentit. Sed sepe fortitudo, si improuida fuerit, et minus contra uitia circumspecta, ipsa sui presumptione incassum ruit. Ascendat ergo ad consilium, ut prouidendo premuniat omne quod agere fortiter potest. Sed esse consilium non potest, si intellectus deest, quia qui non intelligit malum, quod agentem grauat, quomodo potest bonum solidare, quod adiuuat? Itaque a consilio ascendamus ad intellectum. Sed quid, si intellectus magno quidem acumine uigilet, et moderari se nesciat per maturitatem? Ab intellectu ergo ascendatur ad sapientiam, ut hoc quod acute intellectus inuenit, sapientia mature disponat. Quia igitur per timorem surgimus ad pietatem, per pietatem ad scientiam ducimur, per scientiam ad fortitudinem roboramur, per fortitudinem  ad consilium tendimus, per consilium ad intellectum proficimus, per intellectum ad maturitatem sapientie uenimus, septem gradibus ad portam ascendimus, per quam nobis aditus uite spiritalis aperitur.



CAPUT CXXuIII. De impositione manus.

Manus impositionis ipsa ueritas, que per se uiam ad se uitam uocat, per se dedit exemplum. Nam dicente Marco: Cum offerrent ei paruulos, ut illos tangeret, ille complexans eos, et imponens manus super eos, benedicebat illos . Cuius rei actio hec est, ut cum uerbis benedicitur, spiritus infundatur; cum manibus tangitur, spiritalis uirtutis operatio designetur. Ita manus impositionis forma in sacris  officiis ex hac diuina imitatione processit, ut omnis paruulus, id est, fide et spiritali obedientia humilis, per sacerdotem a Deo percipiat uirtutem sanctificationis. Benedicit itaque iehsu ex potestate diuinitatis; imponit manus, ut assumpta humanitas operetur effectum salutis. Benedicit ore iehsu, et manibus tangit, quia ex eo quod uerbum est, sanctificat; ex eo quod caro factum est, sanctificationis potentiam administrat. Benedicit, et manus imponit iehsu; quia quod Deitatis uirtus significat, redimentis humanitas complet. Idem unus iehsu ex diuinitate iustificandos uocat, ex humanitate uocatos firmat. Nihil de opere saluationis illi deest, quando diuinitas humanitati connexa imperat, et humanitas in diuinitatem assumpta  uirtutem format. Unus Christus Deus et homo hoc agit, dum inuisibili nature cuncta deferunt seruitutem, et uisibilis natura inuisibilis uirtutis exsequitur potestatem. Salubriter ergo ad exemplum Christi a sacerdote fidelibus cum benedictione manus imponitur, quia illi est potestas auctoritate diuina collata, ut in benedictione oris eius spiritus infusio prodeat, et in manus impositione tactus spiritalis gratie conualescat.



CAPUT CXXIX. Rursum de impositione manus, et de Spiritu sancto.

[a 1Kb] Post baptismum opportune datur cum manus impositione Spiritus sanctus. Ita enim in apostolorum Actis Apostolus fecisse monstratur. Nam sic dicit: Factum est autem, cum Apollo esset Corinthi, ut  Paulus, peragratis superioribus partibus, ueniret Ephesum, et inueniret quosdam discipulos, et dixit ad eos: Si Spiritum sanctum accepistis credentes? At illi ad eum: Sed neque si Spiritus sanctus est audiuimus. Ille uero ait: In quo ergo baptizati estis? Qui dixerunt: In Ioannis baptismate. Dixit autem Paulus: Ioannes baptizauit baptismate penitentie populum, dicens, in eum qui uenturus esset post ipsum, ut crederent, hoc est, Iesum. His autem auditis, baptizati sunt in nomine Domini Iesu; et cum imposuisset illis manus Paulus, continuo uenit Spiritus sanctus super eos, et loquebantur linguis, et prophetabant . Item alias: Cum audissent autem apostoli, qui erant Ierosolymis, quia recepit Samaria uerbum Dei, miserunt ad illos Petrum et Ioannem. Qui cum uenissent,  orauerunt pro ipsis, ut acciperent Spiritum sanctum. Nondum enim in quemquam illorum uenerat, sed baptizati tantum erant in nomine Domini Iesu. Tunc imponebant manus super illos, et accipiebant Spiritum sanctum .



CAPUT CXXX. Spiritus sanctus datur a Deo.

Spiritum sanctum, sicut uerum est quia ex diuino munere accipere possumus, ita ex nostra potestate dare non possumus. Ut tamen detur, eiusdem gratie largitorem Dominum inuocamus, quo in ministerio nostre obsecrationis conferatur gratia diuine uirtutis; Deo tota cooperante, cum et nos orare facit, et is qui benedicitur sanctificationem percipit, et ille plenitudinem sanctificationis infundit.



CAPUT CXXXI. De chrismate.


[b 1Kb] Hoc autem a quo potissimum fiat, sicut sanctus [c 1Kb] papa Innocentius attestatur, sic dicit non ab alio quam ab episcopo fieri licere. Nam presbyteri, licet sint sacerdotes, pontificatus tamen apicem non habent. Hoc autem solis pontificibus deberi, ut uel consignent, uel Paracletum Spiritum tradant; quod non solum consuetudo ecclesiastica demonstrat, uerum et superior illa lectio Actuum apostolorum, que asserit  Petrum et Ioannem esse directos, qui iam baptizatis traderent Spiritum sanctum. Nam presbyteris seu extra episcopum, siue presente episcopo, cum baptizant, chrismate baptizatos unguere licet, sed quod ab episcopo fuerit consecratum; non tamen frontem ex eodem oleo signare, quod solis debetur episcopis, cum tradunt Spiritum Paracletum.



CAPUT CXXXII. Quomodo docendus est baptizatus, ut discat orare.

[d 1Kb] Post lauationem fontis, post uite nouitatem, post Spiritus unctionem, docendus est homo uerbis ueritatis orare, ut is qui in ueteri homine erat filius ire, iam in celesti regeneratione Patrem inuocet pietate. Nec in multiloquio, quo non poterit effugere peccatum , prosecutionem exeret, sed in  affectu sancte intentionis orationem effundet, habens regulam doctrine Domini, cuius uirtutem si orando expedibiliter tenet, in delectando copiosius auget, dicente psalmo: Delectare in Domino, et dabit tibi petitiones cordis tui . Ac per hoc sancta intentio sicut non est obtendenda, si perdurare non potest, ita si perdurauerit, non cito est rumpenda. Absit enim ab oratione multa locutio; sed non desit multa precatio, si feruens perseueret intentio. Nam multum loqui est in orando rem necessariam superfluis agere uerbis. Multum autem precari est ad eum quem precamur diuturna et pia cordis excitatione pulsare. Nam plerumque hoc negotium plus gemitibus quam sermonibus agitur, plus fletu quam effectu. Ponit autem lacrymas nostras in conspectu  suo , et gemitus noster non est absconditus ab eo , qui omnia per uerbum condidit, et humana uerba non querit. Nobis ergo uerba necessaria sunt, quibus commoneamur, et inspiciamus quid petamus, non quibus Deum seu docendum, seu flectendum esse credimus.



CAPUT CXXXIII. De oratione Dominica.

Cum ergo dicimus: Pater noster, qui es in celis, cognoscimus ordine Creatorem, ueneramur iure Dominum, inuocamus pietate Patrem. Nec iam sub seruitutis metu tabescimus, quando de pietate paterna confidimus. Ad totam tamen Trinitatem orationis huius uerba dirigimus; quoniam ex ipso, et per ipsum, et in ipso et nos et omnia sumus .  Fatendum itaque est ubique esse Deum per diuinitatis presentiam, sed non ubique per habitationis gratiam. Propter hanc enim habitationem, ubi procul dubio gratia dilectionis eius agnoscitur, non dicimus: Pater noster, qui es ubique, cum hoc uerum sit, sed Pater noster, qui es in celis, ut templum eius potius in oratione commemoremus, quod et nos ipsi esse debemus, et in quantum sumus, in tantum ad eius societatem et adoptionis familiam pertinemus. Si enim populus Dei nondum factus equalis angelis  eius, adhuc in ista peregrinatione dicitur templum eius; quanto magis est templum eius in celis, ubi est populus angelorum, quibus aggregandi et cequandi sumus, cum finita peregrinatione, quod promissum est sumpserimus. Item cum dicimus: Sanctificetur nomen tuum, nos admonemus desiderare ut nomen eius, quod semper sanctum est, etiam apud homines sanctum habeatur, hoc est, non contemnatur, quod non Deo, sed hominibus prodest. Et in eo, quod dicimus: Adueniat regnum tuum, quod seu uelimus, seu nolimus utique ueniet, desiderium nostrum ad illud regnum excitamus, ut nobis ueniat, atque in eo regnare mereamur. Cum dicimus: Fiat uoluntas tua sicut in celo, sic et in terra, nobis ab illo precamur ipsam obedientiam, ut sic in nobis fiat  uoluntas eius, quemadmodum fit in celestibus angelis eius. Cum dicimus: Panem nostrum quotidianum da nobis hodie, per id quod dicitur hodie, significatur hoc tempore; ubi uel sufficientiam illam petimus a parte qua excellit, id est, nomine panis totum significantes; uel Sacramentum fidelium, quod in hoc tempore necessarium est, non tamen ad huius temporis, sed ad illam eternam felicitatem assequendam. Cum dicimus: Dimitte nobis debita nostra, sicut et nos dimittimus debitoribus nostris, nos admonemus et quid petamus, et quid faciamus, ut accipere mereamur. Cum dicimus: Ne nos inferas in tentationem, nos admonemus hoc petere, ne deserti eius adiutorio alicui tentationi uel consentiamus decepti, uel cedamus afflicti. Cum dicimus: Libera  nos a malo, nos admonemus cogitare nondum nos esse in eo bono ubi nullum patimur malum. Et hoc quidem ultimum, quod in oratione Dominica positum est, tam late patet, ut homo Christianus in qualibet tribulatione constitutus in hoc gemitus edat, in hoc lacrymas fundat, hinc exordiatur, in hoc immoretur, ad hoc terminet orationem. His enim uerbis res ipsas memorie nostre commendari oportebat.



CAPUT CXXXIu. De oratione non longa.

Nam quelibet alia uerba dicamus, que affectus orantis uel precedendo format ut clareat, uel consequendo attendit ut crescat, nichil aliud dicimus, quam quod in ista Dominica oratione positum est, si recte  et congruenter oramus. Quisquis autem id dicit, quod ad istam euangelicam precem pertinere non possit, etiamsi non illicite orat, carnaliter orat. Quod nescio quemadmodum non dicatur illicite, quandoquidem spiritu renatos non nisi spiritaliter decet orare.



CAPUT CXXXu. De omni petitione quod petit, qui orationem Dominicam orat.

Qui enim dicit, uerbi gratia, Clarificare in omnibus gentibus sicut clarificatus es in nobis, et prophete tui fideles inueniantur , quid aliud dicit quam: Sanctificetur nomen tuum? Qui dicit: Deus  uirtutum conuerte nos, et ostende faciem tuam, et salui erimus , quid aliud dicit quam: ueniat regnum tuum? Qui dicit: Itinera mea dirige secundum uerbum tuum, et non dominetur mihi omnis iniquitas , quid aliud dicit quam: Fiat uoluntas tua in celo et in terra? Qui dicit: Paupertatem et diuitias ne dederis mihi , quid aliud dicit quam: Panem nostrum quotidianum da nobis hodie? Qui dicit: Memento, Domine, Dauid, et omnis mansuetudinis eius , aut: Domine, si feci istud, si est iniquitas in manibus meis, si reddidi retribuentibus mihi mala , quid aliud dicit quam: Dimitte nobis debita nostra, sicut et nos dimittimus debitoribus nostris? Qui dicit: Aufer a me concupiscentias uentris, et desiderium concubitus,  ne apprehendat me , quid aliud dicit quam: Ne nos inferas in tentationem? Qui dicit: Erue me de inimicis meis, et ab insurgentibus super me libera me , quid aliud dicit quam: Libera nos a malo? Et si per omnia preceptionum sanctarum uerba discurrat, quantum estimo, nichil inueniet quod non ista Dominica contineat et concludat oratio. Unde liberum est aliis atque aliis uerbis, eadem tamen in orando dicere; sed non esse liberum alia dicere. Hec et pro nobis, et pro nostris, et pro alienis, atque ipsis inimicis sine fluctu dubitationis oranda sunt; quamuis alius pro isto, alius pro illo, sicut se habent propinquitates, uel longinquitates necessitudinum, in corde orantis oriatur, aut excellat affectus.



CAPUT CXXXuI. De ueritate corporis Christi in Eucaristia.


Post regenerationem natiuitatis spiritalis, post gratiam celestis unctionis, post doctrinam Dominice orationis, post inuocationem diuine Paternitatis, conuenit iam peruenire ad participationem celestis refectionis. Eorum enim est dicere: Pater noster, qui es in celis, qui iam Patre tali regenerati sunt ex aqua et spiritu, ut confidenter petant dicentes: Panem nostrum quotidianum da nobis hodie. Hic ergo quia panis uiuus Christus est, qui de celo descendit, et uitam dat mundo , bene in hac oratione Dominica panem nostrum hunc ipsum Christum dari nobis quotidie petimus, ut qui in Christo manemus et uiuimus, a sanctificatione et corpore  eius non recedamus. Quid enim tam uult Deus, quam ut quotidie Christus habitet in nobis, qui est panis uite, et panis e celo? Hunc panem significauit manna illud, quod qui liberati sunt, post maris Rubri transitum manducauerunt. Nam sicut illic, postquam mare transitum est, panem celi, id est manna, comederunt, ita hic post fontem, qui figuram maris habuit, comedimus carnem Christi, et bibimus sanguinem eius qui dixit: Caro mea uere est cibus, et sanguis meus uere est potus [a 1Kb] . Hinc Paulus dicit: Omnes in Moysen baptizati sunt in nube et in mari; et omnes eamdem escam spiritalem manducauerunt  ; spiritalem utique, quia figura manne illius ueritas fuit corporis Christi, quod nunc comedimus. Et ideo spiritaliter eadem esca est, corporaliter autem altera, quia illi manna manducauerunt, nos aliud manducamus. Adiungit autem: Et omnes eumdem potum spiritalem biberunt. Aliud illi, aliud nos; sed specie uisibili, quod tamen hoc idem significaret uirtute spiritali. Quomodo enim eumdem potum? Bibebant, inquit, de spiritali sequente petra, petra autem erat Christus in uerbo, et in carne. Et quomodo biberunt? percussa est petra de uirga. Bis gemina percussio duo ligna crucis significat. Percussa illic petra de uirga, fluxit aqua, et biberunt. Suspenso hic Christo crucis ligno, manauit aqua et sanguis; et hec bibimus, ut uitam eternam  habeamus. Quod autem idem Dominus ait: Qui manducat carnem meam, et bibit meum sanguinem, ipse in me manet, et ego in illo , exposuit quid dixisset. Hoc enim est manducare illam escam, et illum bibere potum, in Christo manere, et illum manentem in se habere. Ac per hoc qui non manet in Christo, et in quo non manet Christus, procul dubio nec manducat eius carnem, nec bibit eius sanguinem, etiamsi tante rei sacramentum ad iudicium sibi manducet et bibat.



CAPUT CXXXuII. Quod est corpus Christi intelligere, uel sanguis.

Quod ergo uidetis, panis est; et calix, quod uobis etiam oculi uestri renuntiant. Quod autem fides uestra postulat instruenda, panis corpus est Christi,  calix sanguis Christi. Breuiter quidem hoc dictum est, quod fidei forte sufficiat. Sed fides instructionem desiderat; dicit enim propheta: Nisi credideritis, non intelligetis . Potestis ergo dicere mihi: Precepisti ut credamus, expone ut intelligamus. Potest enim in animo cuiusquam cogitatio talis oboriri: Dominus noster iehsu Christus nouimus unde acceperit carnem de uirgine Maria. Infans lactatus est, nutritus est, creuit, ad iuuenilem etatem perductus est, a Iudeis persecutionem passus est, ligno suspensus est, in ligno interfectus est, sepultus est, tertia die resurrexit, quo die uoluit in celum ascendit, illuc leuauit corpus suum, inde est uenturus, ut iudicet uiuos et mortuos, ibi est modo sedens ad dexteram Patris. Quomodo est panis corpus  eius, uel quod habet calix, quomodo est sanguis eius? Ista, fratres, ideo dicuntur sacramenta, quia in eis aliud uidetur, aliud intelligitur. Quod uidetur, speciem habet corporalem; quod intelligitur, fructum habet spiritalem. Corpus ergo Christi si uis intelligere, Apostolum audi dicentem fidelibus: uos estis corpus Christi, et membra . Si ergo estis corpus Christi et membra, mysterium in mensa Domini positum est; mysterium uestrum accepistis ad id quod estis, amen respondistis, et respondendo subscribitis. Audis ergo corpus Christi, et respondes amen; esto membrum corporis Christi, ut uerum sit amen. Quare ergo in pane nichil hic de nostro afferamus, ipsum Apostolum identidem audiamus.  Cum ergo de isto sacramento loqueretur, ait: Unus panis, unum corpus multi sumus . Intelligite, et gaudete. Unitas, pietas, ueritas carnis, unus panis, unum corpus multi.



CAPUT CXXXuIII. Sicut de pane, sic et de uino.

Recolite enim quia panis non fit de uno grano, sed de multis. Quando indicta est nobis abstinentia carnalis, et cepistis relinquere conuersationem gentilitatis, ut abstineretis a peccatis, mundantes uos in ieiuniis, remotis aliquandiu coniugibus, spectaculis et lautioribus escis, atque ita exorcizabamini, amota uetuste conuersationis inutili palea, quam tunc molebamini; quando abiecistis paleam immunde operationis, tunc uenistis in candorem noue confessionis.  Quando baptizati estis, quasi consparsi estis. Quando Spiritus sancti ignem accepistis, quasi cocti estis. Estote quod uidetis, et accipite quod estis. Hoc Apostolus de pane dixit. Iam de calice quid intelligeremus, etiam non dictum satis ostendit. Sicut enim ut sit species uisibilis panis, multa grana in unum consparguntur, tanquam illud fiat, quod de fidelibus ait Scriptura sancta: Erat illis anima una, et cor unum in Domino ; sic et de uino. Fratres, recolite unde fit uinum. Grana multa pendent ad botrum, sed liquor granorum in unitatem infunditur. Ita Dominus Christus ut significaret nos ad se pertinere, uoluit mysterium pacis et unitatis nostre in sua mensa consecrari. Qui accipit mysterium unitatis, et non tenet uinculum pacis, non mysterium  accipit pro se, sed testimonium contra se.



CAPUT CXXXIX. De edificatione hominis per penitentiam et lacrymas.

Premissis ex toto sacramentis expletis, erit aliquibus diebus renatus homo indesinenter ecclesie conuentui et choris adherens, indutus uestibus albis; agens et signum et festa sancte celebritatis, in qua liberatus a uetustate primi hominis, et solutus a reatu damnate conditionis, intret in conspectu Domini in exsultatione, et inter electos suos in letitia deducatur; memor deinceps uitiate nature, cuius etsi damnationem euasit, fragilitatem penitus non amisit. Maneat in timore Domini, faciens uoluntatem eius, diligens Deum, et delectans in illo; atque quia sine  peccato esse non potest, et peccare caueat, et penitentie affectu insistens fletibus, deleri peccata semper studeat, donec diuine bonitatis larga miseratio, sicut originale peccatum deleuit in lauacro, actuale quoque deleat in lamento. Atque ita in spe future beatitudinis securus soluens conditionem mortis quiescat in pace, et resurgat ex omni parte renatus, in incorruptione sua et in Redemptoris laudibus permansurus.



CAPUT CXL. Oratio propter albas tollendas.

Domine Iesu Christe, Redemptor mundi, quem uerum hominem ueraciter ex homine natum, Deus Pater suum Filium esse signauit, confirma in hanc familiam  tuam, quod tuo nomine signata, atque sacro liquore mundata, tuoque spiritu plena existit, etiam tuo iam corpore et sanguine satiatam se gaudeat, atque redemptam; ut hec sacramenta, que in nouitatem uite perceperunt, ita ad usum salutis indesinenter obtineant, ut ad remunerationem beatitudinis ex hoc securi accedant.



CAPUT CXLI. Item Benedictio.

Dominus iehsu Christus, qui uos lauit aqua sui lateris, et redemit effusione cruoris, ipse in uos confirmet gratiam adepte redemptionis. Per quem renati estis ex aqua et Spiritu sancto, ipse uos celesti consociet regno. Qui dedit uobis initia sancte fidei, ipse conferat et perfectionem operis, et plenitudinem  caritatis. Amen.



CAPUT CXLII. Sermo dicendus ad infantes die tertia post Pascha propter albas tollendas.

Sermo ad uos est, modo nati infantes, paruuli in Christo, noua proles Ecclesie, gratia Patris, fecunditas matris, germen pium, examen nouellum, fons nutriti honoris, et fructus laboris, gaudium, et corona mea. Omnes, qui statis in Domino, apostolicis uerbis uos alloquor: Ecce nox precessit, et dies appropinquauit. Abiicite opera tenebrarum, et induite uos arma lucis; sicut in die honeste ambulate; non in comessationibus et ebrietatibus, non in cubilibus et impudicitiis, non in contentione et emulatione, sed induite Dominum Iesum Christum, et carnis prouidentiam  ne feceritis in concupiscentiis , ut et uita induatis quem sacramento induistis. Quotquot  ergo in Christo baptizati estis, Christum induistis. Non est Iudeus et Grecus, non est seruus et liber, non est masculus et femina. Omnes enim uos unum estis in Christo Iesu . Hoc enim habent ipsa uiscera sacramenti. Sacramentum est enim uite noue, que in hoc tempore incipit a remissione preteritorum omnium peccatorum, perficietur autem in resurrectione mortuorum. Consepulti estis Christo per baptismum in morte, ut quemadmodum Christus surrexit a mortuis, sic et uos in nouitate uite ambuletis. Ambulatis autem nunc per fidem, quandiu in hoc mortali corpore peregrinamini. Sed uia uobis certa ipse, ad quam intenditis, factus est Christus iehsu secundum hominem, quod pro nobis fieri dignatus est. Seruabit enim multam  dulcedinem timentibus se, aperturus et perfecturus eam sperantibus in se, cum id quod in spe cepimus, etiam luce acceperimus. Scimus quia cum apparuerit, similes ei erimus, quoniam uidebimus eum sicuti est . Hoc in Euangelio ipse promisit. Qui diligit me, inquit, mandata mea custodit; et qui diligit me, diligetur a Patre meo, et ego diligam eum, et ostendam me ipsum illi . Utique uidebant eum quibus loquebatur; sed in forma serui, qua maior est Pater, non forma Dei, qua equalis est Patri. Hanc ostendebat timentibus, illam seruabat sperantibus in se. Ipse ergo uos illuminet qui redemit, ipse custodiat qui illuminauit, ut et in hac peregrinatione tutos ab omni malo defendat, et in futura remuneratione sibi glorificandos exhibeat; prestante  gloriosa Trinitate, Deo nostro, qui uiuit et regnat in secula seculorum. Amen.





LIBER DE ITINERE DESERTI, QUO PERGITUR POST BAPTISMUM. 



CAPUT PRIMUM. De exordio hominis ad reparationem per Christum.


Ab exordio conditionis sue per dispositionem ordinis celestis doctrine precedenti opere ostensus est homo peruenisse usque ad gratiam regenerationis diuine. Nunc per subsequentiam operis innuitur qualiter  post baptismum ad mansionem eterne uite, ueluti post transitum maris usque ad terram repromissionis, per custodiam diuinorum preceptorum, properat peruenire; quo pateat euentum eius triformi rerum actione constare.



CAPUT II. De reparatione hominis.

Primum quando beatus conditus corruit deceptus. Secundo quando Mediatoris morte exstitit reparatus. Tertio quando in redemptionis munere erit perenniter gloriosus. Primo certe post exordium boni uitiata natura per deceptionem inimici uenit usque ad interitum mali. Sequenter reparata natura per sanguinem Mediatoris inducitur ad gloriam regni. Sic destructum est diaboli regnum, quod ualuit usque  ad Redemptoris aduentum. Sic factum est regnum Christi in electis eius, et permanet in eternum: quod erit tertium, et ultimum in gloria sine fine mansurum. Et primo quidem conditus beatus homo: item secundo renatus beatior homo: media eius pessima, tam omni infelicitate sordentia, quam et  iusta ultione damnata.



CAPUT III. De morte Saluatoris et regeneratione uitali.

Initio igitur beata eius conditio fuit: sequens ex deceptione serpentis casus male longeque perstitit: deinde per Saluatoris mortem reparatio grata succurrit. Quia ergo beatum exordium, succedente deceptione, non substitit, satis miseranter regeneratio uitalis accessit, ut uitiata natiuitas ad interitum haberet unde renasceretur ad lucrum.



CAPUT Iu. De Ecclesia in Christo sociata.

Sed ut esset uterus quo homo in mortem natus ad uitam posset esse renatus, uerbum Dei incarnatum est. Atque ideo per uetuste legis preconium olim  prescitam ex gentibus aduocauit Ecclesiam, quam pro ea moriens lauacro aque mundauit, sibique sponsam eterno federe consecrauit. Cui in Euangelii exhibitione per redemptionis sacramentum participium sui corporis et sanguinis prebens, hanc sibi coniugem fecit, et communionis unitate coniunxit.



CAPUT u. De adoptione filiorum Dei.

Ex hac per uerbum fidei, et fecunditatem Spiritus sancti innumeros quotidie renatos creat, quos in adoptionem gratie filios amplectens coheredes sibi in beatitudine eternitatis asciscit, in huius mortalitatis erumna docens eos de lege sua, et precepto lucido illuminans oculos anime , ut eruditos corde inducat in hereditatem iustitie. Quod uie  recte iter, per quod liberati ad possessionem regni deductione salutari ducuntur, nosse in promptu est, et loci exhibitione probabile patet.



CAPUT uI. De liberatione post baptismum.

Itaque post liberationem Aegyptie seruitutis, post egressionem Aegyptie mansionis, post insecutionem Aegyptii exercitus, post transitum seuientis maris, post interitum Pharaonis, post excidium Aegyptie multitudinis, post gratulationem saluationis Isrelitarum, post canticum glorie Dei; id est, postquam reliquimus mundum, postquam conuersi sumus ad Deum, post insecutionem demonum, post mersionem baptismatis, post priuationem diabolice potestatis,  post dimersionem peccatorum, post exsultationem indulte salutis, post gloriam et diuine laudationis hymnum, considerandum est quo ducimur, et per qua ducimur, reminiscentes nos attrahi et uocari per solam gratiam Conditoris ad terram repromissionis, scilicet terram uiuentium regionis, in qua erimus coheredes Christi et filii regni.



CAPUT uII. De baptizatis instruendis in sana doctrina.

uideamus certe iam nunc quomodo illa sapientia summi Dei susceptos ex aqua filios paternis doctrinis imbuat, et maternis miserationibus foueat, ut alios nescios instruat, alios teneros amplectatur.



CAPUT uIII. Quod est aqua amara et dulcis.

 Iam post transitum maris uenitur ad aquas Mara . Qui locus ex amaritudine aquarum nomen accepit. Sic denique post baptismum uenimus ad cognitionem legis. Et quia nisi prius cognitio habeatur historie, non potest spiritus intelligentia nosse, ideo ante uenitur ad scientiam precepti. Sed cum pregustatur superficies eius, quia littera occidit, amara tedet. Unde nec cursus preceptorum eius aliquid in refectione saporat, quia ad perfectionem nichil adduxit . Ordinate igitur litteram occidentem addiscimus. Sed accepta fide intelligentie spiritalis, et ligno crucis passionis immisto, uertitur in dulcedinem fidei, et quidquid illa fauente amarum fuit, pie intelligendo dulcescit.



CAPUT IX. De duodecim apostolis et septuaginta discipulis.


Inde uenitur ad duodecim fontes aquarum dulcium, et septuaginta palmarum , que nobis ostendunt duodecim apostolos, et septuaginta discipulos ordinis secundi, de quibus Dominus binos ante faciem suam legitur premisisse . Ex quibus fontibus et palmis doctrinam potamus, et dulces fructus uictorie sumimus. Unde et Elim, quod est nomen mansionis eius, uertitur in arietes fortes. Ipsi namque sunt gregum robusti principes et duces ouium, id est, doctores gentium. Debite itaque uenitur ad gratiam Euangelii, que nobis per Christi discipulos et suauitatem regni celestis attribuit, et uictoriam de nequitiis spiritalibus concedit.



CAPUT X. Quod celeri compendio per iter Euangelii ueniatur ad regnum.


Omnis dehinc que sequitur diuersitas mansionum singillatim digeretur ostensione mysteriorum. Sed quia iam a sanctis Patribus digesta tenetur, euangelice gratie nobis est aduocatio exsequenda, in qua inuenimus prestantiorem uiam celeriori salutis compendio preparatam: que non nobis quadraginta annorum spatio inter pericula hostiumque discrimina hereditatis assumende requiem differat; sed in eo qui ait: uenite ad me omnes qui laboratis, et ego uos reficiam: tollite iugum meum super uos, et discite a me quia mitis sum et humilis corde, et inuenietis requiem animabus uestris , uelox et  facile remedium Saluatoris accommodet.



CAPUT XI. De attendenda actione liberationis humane.

Attendamus iam actionem liberationis nostre. Et ita demum consideremus uiam itineris tendentem ad beatitudinem mansionis. Dicit ipsa ueritas: Si uos Filius liberauerit, tunc uere liberi eritis . Ecce iam uera libertas, quia uocati ad gratiam Redemptoris, quasi Aegypto et Pharaone relicto, Zabuli et peccatorum admisimus seruitutem. Transiuimus more baptismatis; in cuius sacramento cuncta commoda nostre salutis cum nobilitate libertatis accepimus. uenimus ad discursum uite presentis, et proficiente etate percipiende scientie operam damus: sic per cognitionem legis amaritudinem occidentis  littere attentamus. Cuius legis idem, qui et Euangeliorum, unus auctor est Deus.



CAPUT XII. Quod non immoratur in lege, si spiritaliter intelligitur.

Quam tamen legem spiritaliter intelligendo, non immoratur in amaritudine eius, sed cito properamus ad doctrine aquas et uictorie palmas, ubi per apostolos ubertate doctrinarum celestium satiamur, et spiritalis glorie triumphis attollimur.



CAPUT XIII. De illucescente Euangelii lumine.

Illucescat nobis sedentibus in tenebris et umbra mortis  lumen euangelicum, quod illuminat  omnem hominem uenientem in hunc mundum ; quod iam non nobis occidat inter occursus tentationum, sed luceat semper collatione miserationum illapsum.



CAPUT XIu. De preparatiua Incarnationis, que perducit nos usque ad incommutabilem ueritatem Deitatis.

Efficitur nobis uia per susceptionem carnis, qui consistit uita per uigorem eternitatis, perducens nos usque ad dulcedinem perennis et incommutabilis ueritatis.



CAPUT Xu. Quod in eremo sancte uite delectatio non inuenitur uoluptatis immunde.

Contemplemur iam hoc prosperabile iter quod a  sanctis agitur in deserto, et cum illis pari eorum imitatione ducamur. De his dicitur qui, post transitum maris Rubri per deserta pergentes, secundum ueram promissionem Dei se uenire confidebant ad repromissionis terram. Cumque omnis populus ex sanctorum multitudine et sceleratorum unitate concretus pariter protectione Dei incederet, Scriptura tamen sacra ex meliori parte sanctorum, de quibus dicitur: Oculi Domini super iustos , tacitis iniquis, solam narrat actionem beatitudinis. Ingrediamur ergo et nos cum his iustis, de quibus dicitur: Iter fecerunt per deserta, que non habitabantur , illa certe que habitationes non habeant uoluptatum, ubi non sint mansiones corruptionum, ubi non terrena felicitas ad interitum  mulcens, ubi nulle oblectationes que ad terram uiuentium properantes prepediunt uiatores: qui in locis secretis fecerunt casas , quia mentis requiem in contemplationis abdito posuerunt, non incauta obstinatione sese hostibus obiectantes, sed salutari prouisione expedibilium se consiliorum secreto tutantes; ubi non eos uana gloria ad perniciem ostentaret, sed unde uera humilitas ad interitum superborum educeret: qui steterunt contra hostes , quia inflexibilem uigorem animi contra tentationum impetus erexerunt, nulla presentis uite mollitia delibuti, in acie spiritalis belli nunquam deflexi ab statu sancte intentionis ante impetum erie potestatis: atque ideo de inimicis se uindicauerunt , quia per arma iustitie muniti a dextris  et sinistris, non sunt gloria prosperitatis elati, non aduersitatis pondere pressi. Inde uindicauerunt se, quoniam expugnationem inimicorum, sui saluationem obtinuerunt; et unde aduersitas uitiorum depulsa interiit, inde conuulsa salus sanctorum militum stetit. Qui sitierunt, et inuocauerunt Deum , quia igne caritatis ardentes sitienter inuocabant quem ueraciter amabant. Magna in illos sitis amoris efferbuit, quam inuocatio Dei remuneratione refectionis infusit. Quanto enim feruens amor in Dei dilectione exstitit, tanto calor gratie solatium in refrigerio occurrit. Unde et data est illis de petra altissima aqua ; quia quod in se ardore dilectionis erexerunt, tota ad fluenta altissime petre, id  est spiritalis gratie peruenerunt, et omnem bonorum desideriorum sitim peruenta felicitate potarunt. Quibus et fuit requies de lapide duro , id est forti, quia quidquid fluidum fuit ignis caritatis exurit, quidquid fragile amoris incendium roborauit, quidquid bene desiderabile beata his eternitas solidauit.



CAPUT XuI. De congressione eremi sancte uite.

Ita denique aggredimur desertum sancte uite, in quo, desiccatis omnium carnalium uoluptatum humoribus, nichil inueniemus quod sit per contrarium pulchrum oculis aspectuque delectabile, in quo cum arbitrii manus extenderimus, cogitationumque fuerit palato gustatum, in antiquam perniciem retrahat ad  eternam munditiem iam renatos. Non erit illic in quo oculorum uisio aspectu lasciuo uagetur, cum indesinenter dixerimus: Oculi nostri ad Dominum Deum nostrum, donec misereatur nostri . Non erunt aures lethalibus susurris auium immundarum illecte, que cordis quietem aut male inquietando perturbent, aut male demulcendo in torporem oblectent, cum meditatum fuerit: Ergo dormiam, et cor meum uigilet . Non erit odoratus spiramentis fluxe delectationis infectus, cum amore sponsi ardentes dixerimus ad eum: In odorem unguentorum tuorum curremus . Non erit gustus antique putredinis acore corruptus, cum guttur gratie saporatum eruperit: Quam dulcia faucibus meis eloquia tua, super mel ori meo! . Non lingua scurrile mendum detrahendumque coniiciet, cum refectionem gratie sentiens dixerit: Repletum est gaudio os meum, et lingua mea exsultatione . Non cor fluxu cogitationis elanguet, cum fuerit omni custodia conseruatum. Non tactus sordentis operationis immunditiem attrectabit, cum uere depromptum fuerit: Lauabo inter innocentes manus meas, et circumdabo altare tuum, Domine . Non gressus animi luti gurgite coherebunt, cum intentio solida dixerit: Statuit supra petram pedes meos, et direxit gressus meos . Non corpus eris blanditiis licenter appetet refoueri, dum constanter astruxerit: Dominus regit me, et nichil mihi deerit .  Non incommoditatis licentiosa remedia querentur, cum attente dictum fuerit: Dominus illuminatio mea, et salus mea . Non indigentie refectio appetitu lautiori uitiosa queret, cum uera confidentia acclamarit: Non occidit Deus fame animam iusti . Non mestitia beatitudinem exstinguens animam deiiciet, cum hilaritas mentis eruperit in iubilo exsultationis: Cor meum et caro mea exsultauerunt in Deum uiuum . Non prosperitatis attentabitur oblectatio mulcens, cum sola delectatio in Deum fuerit tota uoluntate dicentis: Dominus pars hereditatis mee . Postremum nichil de mundi solatiis affectabit qui cum Paulo dixerit: Mihi absit gloriari nisi in cruce Domini mei Iesu Christi, per quem mihi mundus crucifixus  est, et ego mundo . Omnis quoque interioris hominis uoluptuosus humor, et aruina putride operationis, tumorque turgide mentis uno et salutari purgabuntur ac desiccabuntur antidoto, cum dicentis Domini fuerit preceptum impletum: Si quis uult post me uenire, abneget semetipsum sibi, et tollat crucem suam, et sequatur me .



CAPUT XuII. De signis et ducatu deserti.

O quam beatus populus tale gradiens per desertum, in quo Redemptorem suum habens ducem, hunc solum sequitur, hunc attendit, tollens crucem uel Domini sui, uel suam; que tunc erit Domini sui, cum in eius fide omnem erie potestatis expugnauerit triumphando; tunc autem sua, cum ad imitamentum  passionis Domini sui carnem suam cum uitiis affixerit clauis timoris! Ita imperterritus uastitatem eremi pertransibit, quia lux illi preueniens gratia miserantis, dux eius ipse Redemptor, signum uictorie gloria crucis, protectio iugis subsequens misericordia redimentis.



CAPUT XuIII. Quod sol iustitie, qui lumen infundit, ipse humorem uoluptatis exhaurit.

Ecce sol iustitie, qui illuxit nobis, ut in lumine suo recto itinere gradiamur, ipse in calore suo omnem fluxum humoremque saucie uoluptatis exhausit; ut qui iam quo recto gradiamur agnouimus, nullo corruptionis fluide tactu tardemur. Sic itaque austeritatem diligant deserti, qui amenitatem desiderant  uite. Sic delectentur in afflictione carnis, quorum anima Dominum magnificat, et in Deo salutari suo spiritus exsultat . Sic tota eremus uite presentis mundi destituta solatiis, spe future consolationis amabitur, quoniam ad patriam beatorum non melius, non celerius itur quam per angustias passionum, dicente Paulo: Non sunt condigne passiones huius temporis ad futuram gloriam, que reuelabitur in nobis .



CAPUT XIX. Quod per solam gratiam Dei possit homo saluari.

Iam quia salutaris eremus iustitie illustrata lumine, et acta calore patuit, nunc in labore uiatoribus, sed in refectione eternis ciuibus iter prebens;  uideamus delicias quas illis in ea dux eorum per collatum sancti Spiritus pignus in solatium administrat; ut omnis homo sue impossibilitatis consideratione commonitus, destitutum se propriis meritis agnoscens, in Deo solo spem ponat, qui et uelle preparat, et posse donat; qui non merentibus gratuito dat merita, quibus restituat dona; qui primo misericordiam tribuens dat substantiam bonorum operum, et post largitur munera premiorum; qui facit in sua seruitute unde placeat sibi seruiens, quem postea muneretur ad regnum uocans.



CAPUT XX. De attendendo refrigerio eternitatis propter donum consolationis presentis.

Tunc proinde acutissima quisque, in quantum  ualet, mentis acie admiranter spectet, quod illic refrigerium eternitatis dabit, quando tam multum hic temporis solatium tribuit: quid illic exsultationis erit in munere si tantum hic consolationis datur in pignore: que nobis gloria de peruentione, si tanta exsultatio in spe: que nobis iucunditas eterne amabilitatis amplexu habere et aspicere Redemptorem, si tanta salus est habuisse redemptionem.



CAPUT XXI. De affectibus quibus beatitudo desideratur eterna.

O Domine! da illum ignem, quem misisti ueniens in terra, et quem uis ut ardeat . Da ardere caritatis igne, da lucere obedientie splendore, da feruere dilectionis amore, da inter pericula interitum non habere, da de periculis feliciter exire, da  ad tuam dulcedinem festinare, da ad tuam uisionem tranquille uenire, da tue uisionis manifestatione perenniter satiari, da te in seculorum eternitate sine fine laudare. Sollicitis certe mentibus iam illud est considerare, quod istud est promereri: illud exspectare, quod istud habere: illud euidentissime percipere, quod istud ueraciter percepisse.



CAPUT XXII. De descriptione uoluptatum, quarum humor non inuenitur in sancto deserto.

Exstinguendorum iam spiritalium morborum uirus, quod nullo uoluptatum madente humore in hoc deserto uel oboriri poterit, uel fluere, bene singulis speciebus quodammodo insipienti egroto, cuius egritudo quanto ignota inde deterior, sapiens ille  apostolicus sermo describit: Manifesta sunt opera carnis, que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, hereses, inuidie, homicidia, ebrietates, comessationes, et his similia, que predico uobis, sicut et predixi, quoniam qui talia agunt regnum Dei non consequentur .



CAPUT XXIII. De dapibus spiritalibus mentis stomacho preparatis.

Reiectis exhinc nauseis talium humorum, et uentre mentis sordenti putredine liberato, tranquillo et apto iam in appetitum salutis stomacho preparato, idem apostolicus sermo opulentam uirtutum dapem apparatu pie administrationis apponit consequenter, et dicit: Fructus spiritus est caritas, gaudium, pax,  longanimitas, bonitas, benignitas, fides, patientia, mansuetudo, modestia, continentia, castitas: aduersus huiusmodi non est lex. Qui autem sunt Christi carnem suam crucifixerunt cum uitiis et concupiscentiis. Si uiuimus spiritu, spiritu et ambulemus. Non efficiamur inanis glorie cupidi, inuicem prouocantes, inuicem inuidentes .



CAPUT XXIu. Quod multis carismatum donis nos in hac peregrinatione reficiat Christus.

Sunt quoque et precedentia carismatum dona, quibus pariter cum his sanctus Spiritus in hac peregrinatione nos reficit, quem dedit nobis Christus in pignore pietatis, ut deficientes non habeat in uia, quos reficiendos deducat in patriam.



CAPUT XXu. De sacramento luminis.


Lumen scilicet cognitionis sue, de quo dicimus ad Patrem, et in lumine tuo uidebimus lumen , quoniam in cognitione Christi, qui lumen est, uidebimus lumen, Patrem, luminis genitorem. Et ita uere est, quia qui habet Filium habet et Patrem, et quia nemo nouit Patrem nisi Filius, et cui uoluerit Filius reuelare . uel quia etiam dedit nobis sancte intelligentie lumen, in quo possimus mandata illius perscrutari, et fructum perscrutationis eius adiutorio inuenire.



CAPUT XXuI. De sacramento olei.

Oleum sanctificationis, quo unctionem accipimus letitie spiritalis, de quo dicente propheta: Computrescet  iugum a facie olei , cum infusionem eius accepimus, iugum peccati, quod anime collum pressit, putrefactum euanuit.



CAPUT XXuII. De sacramento panis.

Panem celestis manne, quem in sui corporis ueritate signauit dicens: Hic est panis, qui de celo descendit, et uitam dat mundo .



CAPUT XXuIII. De sacramento aque.

Aquam uite, que ex percussura uirge fluxit e petra, prebens significantiam, quod duorum lignorum crucis forme corpus Christi suspensum uitale nobis poculum emanaret, quod et in aqua lauationem  baptismatis ostenderet, et in sanguine remissionem peccatorum efficeret. Inest quoque illic uiror ramorum, que consideratione sui umbram anxius ferunt, doctrine foliis scientiam parant, pomis refectionem intelligentie administrant, uiriditatis aspectu eternitatem commendant.



CAPUT XXIX. De significantia uirge.

Ibi uirga carnis Christi, que post siccitatem mortis floruit: quia postquam de radice Iesse in passione succisa est, uiuacius mortificata reuiruit, habens eadem caro in uirga super omnia regnandi potentiam, et in flore pulchritudinis resurrectionis, et redemptorum uniuersitatis gloriam demonstratam.



CAPUT XXX. De significantia floris et lilii.


Ibi flos campi, et lilium conuallium , quia idem Christus de surculo uirginalis corporis exortus mundi decus enituit, et humilitatis uirginum gratia prefulsit.



CAPUT XXXI. De significantia uitis.

Illic uitis illa euangelica proprio ueritatis testimonio ostensa , que toto mundo patens se uitam in se credentibus prebet, et in se credentes ad eternitatem uite in se palmites habet; cuius uue  sanguis pretium mundi est, redemptio fidelium, abolitio delicti et premium regni.



CAPUT XXXII. De significantia malogranati.

Ibi malogranatum illud nobilitatis Ecclesie, quod in granis fidelium astricta unitate diuersum est: quod meritorum mansione diuisum, et fidei est unitate compactum: quod Christi sanguis titulo rubet, et durabilis beata eternitate subsistit.



CAPUT XXXIII. De significantia ficus.

Necnon et ficus legisque primitiuos grossos Iudeorum abiiciens, ad dulcedinem Euangelii tempore gratie credentes subsequenter adduxit.



CAPUT XXXIu. Quod gentilitas, uel infructuosa anima desertum dicantur.


In hoc deserto et uerbis et mysteriis propheticis commendata inueniuntur stagna et riui aquarum, que siue ad gentilitatem, siue ad infecundam animam referatur, illa est que per inutilitatem sine fructu fatiscens in puluere consistit, ac postea sancte predicationis fluenta et doctrinarum riuos erumpit. Cui etiam solitudini adhuc danda ex magno munere promittuntur.



CAPUT XXXu. De significantia cedri.

[a 1Kb] Cedrus illa magni odoris, que in sanctis uirtutes et signa in operatione exhibens cum Paulo dicit: Christo bonus odor sumus Deo , tanto ad eternitatis memoriam laudabilior,  quanto et a putredine corruptionis gratior inuenitur et purior.



CAPUT XXXuI. De significantia spine.

Spina doctrine spiritalis, que dum de peccatis ac uirtutibus disputat, atque modo eterna supplicia minatur, modo celeste gaudium promittit, ita cor audientium pungit, ut dolore compunctionis perforata mentem per oculos quasi quemdam anime sanguinem lacrymas elicere cogat.



CAPUT XXXuII. De significantia myrti.

Myrtus temperantie uirtutem habens, ita ut dissoluta membra restringat. Hec dum afflictis proximis  compassione miserationis uel opem defert, uel consolationis eloquium impendit, ad spem salutis reparat, quod pressuris illisum dissolute atteri potuerat.



CAPUT XXXuIII. De significantia oliue.

Oliua miserationis, quia et Grece misericordia dicitur, cuius liquor ante conspectum Dei acceptabiliter satis fructu miserationis elucet.



CAPUT XXXIX. De significantia abietis.

Abies contemplationis, que intra sanctam Ecclesiam  in terrenis corporibus posita iam celestia contemplatur: et licet sit ortus eius ex terra, iam tamen contemplando uerticem montis tollit in ethera.



CAPUT XL. De significantia ulmi

Ulmus potentie secularis, que terrenis curis inseruiens, licet nullum fructum inferat uirtutis spiritalis, sanctos tamen uiros donis spiritalibus plenos sua largitate sustentans, quasi uitem cum fructibus condigna portat.



CAPUT XLI. De significantia buxi.

Buxus uiriditatis perennis, que cum nec altitudinem habeat, nec fructum ex etatis infirmitate afferat, parentum tamen fidelium credulitatem sequens, fidei  semper uiriditate perpetua hilarescit.



CAPUT XLII. De significantia pini.

Pinus, que in altum sancta intentione sustollitur per acumen foliorum, doctrine uerbis mentes excitans auditorum, nullius temporis aduersitate eterni desiderii uiriditate nudatur, pomum intelligentie in abditis seruans, quod nisi magna discentis intentio quodam bonorum studiorum malleo penetrauerit, otiosis facile non patescit. Cum autem in sumptum intelligentie fuerit exemptum, et fauces in eloquio saporat, et stomachum mentis in uirtutis intellectu confirmat, proferens resinam in sudore tolerantie de corporis passione, que proximorum iniecta uulneribus,  et ulcus in salute curat, et olfactu in opinione bona conflagrat.



CAPUT XLIII. De significantia cedri et cupressi.

Cedrus pariter et cupressus, de quibus dicitur: Tecta domorum nostrarum cedrina, laquearia nostra capressina , hec innuunt, geminam uidelicet dilectionem Dei et proximi, que in sanctis, qui sunt habitaculum Dei, per sanctum Spiritum desuper concessa monstratur, ut in Ecclesie sublimitate aliud dilectio Dei constet in protectionis uirtute, aliud dilectio proximi hereat in decore.



CAPUT XLIu. De significantia calami.

Ibi calamus doctrine spiritalis aqua nutritus, usque  adeo gratiam obtinens dignitatis, ut in uerbo Dei proficiens et ipse scriptor, uelut doctor aut predicator fiat.



CAPUT XLu. De significantia iunci.

Ibi iuncus eadem doctrine gratia educatus, qui licet ad hoc prouehi non ualeat, ut calamus scribens, id est doctor predicans, fiat, quia tamen obedientie uirtutem seruat, et iuri discendo proficit, et uiriditatem usque ad remunerationem seruat.



CAPUT XLuI. De significantia lilii, rose et uiole.

Est quoque candidum lilium flos uirginum, rose purpurantis sanguinis martyrum, uiole gratia continentium.



CAPUT XLuII. De significantia hyssopi.


Hyssopus uerborum Dei uim purgatoriam habens, que aspersa tumori mentis omne quod in illa turget, precepti austeritate arescere facit.



CAPUT XLuIII. De significantia sinapis.

Ibi sinapis illa regno celorum similis , semine, ui culmoque sublimis, cuius in seminibus adeo diminutio spectabilis, quia incrementorum spe cum proceritate superet olera, quedam transgreditur et arbusta. Satio eius humilis, maturitas excelsa. Forma seminis indesecabilis. Integrum tantum nichil redolet, attritum odore saporeque intolerabile. Culmo procera adeo ut sit auibus celi habitatio fida. Innuit  fidem, que celorum est regnum, quod despicabiliter seritur in humilitate docentis. Que cum sola attenditur, contemptibilis uilisque putatur. Iam si consideretur attente, primo non recipit sectionem, quia non habet heresum scissuram. Secundo lene palpatu, quia iugum Christi suaue et onus est leue. Tertio intentione tractatuque spiritus confricata ingens odore, ingensque sapore perflagrat, ita ut cogitans de illa recte dicat: Quesiui sapientiam, et ipsa longe recessit ; quia cum sollicite de illa tractatur, impenetrabilium secretorum uigor aspicitur. Succrescit quoque robore sui, attingens premia futurorum, que adipiscuntur anime fidelium, quasi celi aues in ramis uirtutum eius habitationis soliditatem habentes.



CAPUT XLIX. De significantia montis, quod est Christus.


Ibi aspicitur mons ille solus supra uerticem omnium montium eleuatus , qui ex lapide sine manibus abscisso creuit, omnemque orbem terre repleuit: id est, cum uerbum caro factum sine opere coniugali ex ueritate humanitatis genitum, repleuit orbem, quoniam super omnia regnum eius excreuit. Omnes quoque montes celsitudine transiit, quia super angelicam excellentiam sublimatus in paterna sede consedit.



CAPUT L. De significantia Sion, quod est Ecclesia.

Ibi eminens mons Sion, qui in huius eremi, peregrinationis  scilicet uite presentis longitudine positus est, ut in eo promissionem speculemur celestium rerum. Unde et Sion speculatio dicitur.



CAPUT LI. De significantia Libani.

Ibi Libanus, non ille cuius succiditur saltus ad interitum superborum, sed de quo dicitur: Odor Libani ad te ueniet , sanctarum uidelicet animarum coram te delectabilis operatio redolebit.



CAPUT LII. De significantia lapidum.

Ibi lapides uiui Petri ore notati, nulla uitiorum mollitie cesioni subiecti, sed caritatis ardore ad eternitatis officium solidati, de quibus dicitur: Accedentes ad Dominum lapidem uiuum, ab hominibus  quidem reprobatum, a Deo autem electum et honorificatum, et ipsi tanquam lapides uiui superedificamini domus spiritalis, sacerdotium sanctum, offerentes spiritales hostias acceptabiles Deo per Iesum Christum .



CAPUT LIII. De auium spiritalium solatio.

Quin etiam distincta pulchritudine montium ac nemorum, que et uiriditatis et fructuum consolationem peruenturis ad eternam requiem exhibent in ostensione uirtutum, adsunt quoque et bonarum auium considerationes perspicue, que uiatorem Dei uel dulci melos refouent, uel gratie aspectu iucundant, manentes in solatium uiatori, angoremque itineris protectionis comitatu solantes.



CAPUT LIu. De significantia columbe.


Columba scilicet in euangelica simplicitate innocentie pollens, que cum carnis fel non habeat, ire quoque et indignationis amaritudine caret: in cuius specie supra Christum Spiritus Patris uenit , et cui iubet idem suos discipulos similes esse, dum dicit: Estote simplices sicut columbe ; seruare precipiens mansuetudinis simplicitatisque uirtutem, ira et indignatione simulque malitia discedente.



CAPUT Lu. De significantia pelicani.

Pelicanus unice solitudinis, uidelicet idem Christus uirginalis generationis singulari utero editus,  qui insolite generatus solus uirginee solitudinis est habitatione retentus.



CAPUT LuI. De significantia nycticoracis.

Nycticorax domicilii ruinosi idem Dominus, qui inter ingruentia passionis tenebrosa perfidie caligine persequentium corda contemnere non apposuit, dum pro eis et inter supplicia Patrem orauit, habitans inter eos usque ad exitum passionis et uictoriam mortis.



CAPUT LuII. De significantia passeris.

Passer unicus edificii celestis ipse utique Christus, qui postquam in ruinosi populi tenebrosis operibus passionem sustulit, in libertate resurrectionis sedem  celestis glorie repetiuit.



CAPUT LuIII. De significantia aquile.

Aquila protectionis diuine, que dicit: Suscepi uos tanquam pullos, tanquam sub alas aquile, et applicaui uos ad me , et expansis manuum alis in cruce credentes suscipiendo protexit, atque post occasum mortis corporee, ascensionis uolatu celos ascendit: in Ioanne quoque celestis eminentie auolans ad Patrem peruenit, et quid de uerbo Dei cognouerit mundo denuntiat.



CAPUT LIX. De significantia fulicis.

Fulix, cuius domus est petra, que domus passerum  dux est. Christus enim petra, qui est requies, quiescendi soliditas fixa, sanctis omnibus dux est ad eterne introitum uite.



CAPUT LX. De significantia turturis.

Turtur ecclesiastica, que nidum sibi de lignis crucis construens reponit in eo sub calore fidei credentes quosque paruulos coalendos, donec educati in fidei mansione possint ad hoc peruenire, ut similitudinem passionis ualeant tollere crucem Christi, et eumdem Dominum sequi.



CAPUT LXI. De significantia hirundinis.

Hirundo illa perspicax, linguaque nitenti sono opportune  importune predicans, pigros excitat, que libertate contemplationis uiuide uolans nulli rapacissime demoniose aui preda cognoscitur; industria sancti operis nidum construens mentis, ubi dum cogitationum pullos in proximorum amabili societate, uelut in hominum domo fouet, post ad uolatum perfecte uirtutis opus dirigit actionis.



CAPUT LXII. De significantia galline.

Gallina euangelica Domini est similitudine et ore prolata: gratum mansuetudine genus, progenie lucrosum, et in fetibus pium, studiose filios fouens, studiosius educans. Non enim in fetu uariatur ut perdix, non fouenda relinquit ut phasis; sed suis strenua genitis cum portauerit escam, sedula uoce paruulos  asciscit, quos secum indiuise trahens nec frigoris, nec famis sinit erumna terreri. Per huius speciem pietatem suam Dominus preferens infideli plebi loquebatur dicens: Ierusalem, Ierusalem, quoties uolui congregare filios tuos, sicut gallina congregat pullos suos sub alis suis, et noluisti. Ecce relinquetur uobis domus uestra deserta ; unde quia non erit sub alis protectionis Dei . . . . . .



CAPUT LXIII. De significantia phenicis.




CAPUT LXIu. De significantia serpentis utriusque.

. . . . ad Redemptoris uisionem erecta constiterit: quoniam cum exaltationem eius in cruce conspicimus,  tunc in defensionem nostram super aspidem peccati et basiliscum mortis eum ambulasse , leonem quoque diabolum, atque draconem Antichristum conculcasse sentimus. Hec certe cuncta per uictoriam passionis eius superata sunt et exstincta cunctis nobis, qui passionis eius conformes effecti, nos mundo nobisque mundum agnoscimus crucifixum.



CAPUT LXu. Item significantia serpentis.

Est quoque et alius connexus eidem suo capiti serpens, qui dum ad uitam in specus foramine fidei caput abscondit, corpus in mortis passione concedit, exuens se tunica conuersationis uetuste, ut ambulare possit in nouitate uite.



CAPUT LXuI. De significantia utriusque leonis.


Seuiat licet leo, qui circuiens querit quem deuoret , nobiscum tamen semper ille est ex tribu Iuda uictor leo , qui tam libenter nos de illo defendit quam illum ipse potentialiter uicit.



CAPUT LXuII. De significantia lupi et ouis.

Ingruat licet lupus, qui mortis faucibus anhelat semper in predam, adest nobiscum pro nobis contra illum obsistens ei ouis illa non aperiens os suum ad occisionem ducta . uestiens ac muniens nos contra impietatis iacula et frigus lanis miserationis, et calore caritatis, et inexpugnatione pugnantis.



CAPUT LXuIII. De significantia agni.


Stat et agnus ipse immaculatus, qui quoniam non habet peccati maculam, inde lupi et leonis huius molas confringens , non sinit corpus suum attingi morsibus eius. Effuso namque sanguine suo exstinguens uigorem quo ille deuorare animarum uitam, quasi bibere sanguinem, solitus erat, dum innoxius immolatus in mortem occubuit, illius uoracitatem pariter et rabiem exstinxit, sanguinis sui effusione sitim occisorum sanguinis non irrigans, sed exstinguens; non humidans, sed necans; non temperans, sed absorbens; ut cum ille noxium animarum sanguinem insatiabiliter hauriret, iste innoxium  effundens, deuorantem et haurientem pariter exhauriret.



CAPUT LXIX. De significantia cerui.

Est et ceruus uiam preceptorum Dei fidei rectitudine currens, qui non habet uulpis heretice flexum, de quo dicitur: Rectus cursus cerui, uulpecule autem flexuosus. Qui asperitate lingue serpentem perimit, quia inuectione doctrine in audientium cordibus peccati uigorem occidit; qui desiderat ad fontes aquarum , ut perueniens ad Deum uiuum, uisionis eius eterno refrigerio animetur.



CAPUT LXX. De significantia hinnulorum capree.

 Capree quoque duorum populorum hinnuli , qui se per humilitatem quidem ueraciter peccatores agnoscunt, sed per caritatem currentibus nichil sibi de impedimento temporalitatis obuiare persentiunt. Nam contemplationis ardua petentes, libere in sublimibus amoris saltibus conscendunt. Qui cum ad compassionem proximorum deiicere se uidentur, nullo precipitationis lapsu leduntur, quia pie uirtutis cornibus se excipiunt, ne in periculis proximi labantur.



CAPUT LXXI. De significantia equi.

Est et equus, non ille qui in sui confidentia superbum suscipit ascensorem, cum quo precipitatur in mare ; sed ille speciosus in certamine,  qui contra erias potestates impigro nos exercitio fert, et in nomine Domini nostri magnificatos a periculis eruit.



CAPUT LXXII. De felicitate sancti deserti.

O beatum desertum! in quo non pedibus corporis, sed cordis motibus itur; in quo non rei ambitio, sed consideratio queritur; ubi gradiens animus non lassatur, quia nec crurum poplite iter expletur; ubi non desideratur quando refectio mittetur, sed quando refectionis perfectio inueniatur; ubi quodlibet aliud non est, quam quod premium erit; ubi concordia sensuum ita perseuerantie statu ad laboris finem anhelat, ut nulla hanc actio laboriosa prepediat; ubi nulla fit obliuio futuri, quamuis multa  sit pressura imminens de presenti; ubi iam de remuneratione aliquid gustatur, quando in pondere passionis constantia immota tenetur; quam non fecundat uoluptatum humor, sed caritatis calor; cuius uiriditas non uoluptuosis humoribus infusa, sed feruentibus sancte custodie studiis est nutrita; cuius durabilitas non otiorum interiectionibus, sed iugi intentione seruatur; ubi odor bone actionis nullo dissipatur flatu uiolentie secularis; ubi gratus aspectus nullo impeditur hebetudinis obiectu; ubi sanctus labor non fastidit tolerantiam operis; ubi omnis sancta actio iucunditas, ubi otiositas exsecrabilis et nulla. Non est sic ardua, ut sit et pauenda. Sic autem innoxia libertatem grata nescit inquinamentis admista. Grata pariter est, et arcta:  grata desideriis premiorum, arcta prohibitione peccaminum. Quicunque eterna amat, in hac auidus currit. Quicunque temporalibus heret, hanc compeditus nec aggredi pertimescat. Ibi certitudo salutis aduersa amat, otii uero tranquilla prosperitas eneruat. Ibi fortis dilectio ut mors ; quia quem diuinitatis amor afflauerit, actio mundialis mortificatum habet. Omnis illic uiator caritate uulneratus currit, et ad premium uulneris ardenter agitur stimulis caritatis. Terreno constituta sinu, celesti delectatur adnisu. Mortali uegetata tempore, mortali potitur amore: et inde ad immortalitatis gloriam libere tendit, unde mortificationem corporis ueraciter assumit. Peruia illa est sacrorum uestigiis animorum. Omnis illam futurus  bone patrie ciuis sexu congreditur, etate appetit, tempore intrat, opere agit, intentione urget, amore complectitur. Maiores natu cum Mosen et Aaron per instantiam seruitutis sancte nitent interne glorie claritate. Iuuenes per exercitium operis bella tentationum subigunt spiritalibus armis. Mulieres cum Maria in tympano attenuate carnis diuine glorie personant hymnis; instructe usibus uirtutis, ut per uirorum fortium uiam sit illis liberum ambulare. Que ideo non refugiunt tentationum incursus hostilium, quia uigore animi coherent societati sanctorum; et inde non separantur duri itineris labore, quia pares sunt intentionis sancte congressione. Non queruntur de imbecillitate propria, quia per  mollitiem corporis operationem exerunt uirtutis. Delicatum sibi nichil ex mollitie deputant, quando et corpora suscipiendis persecutorum gladiis parant. Nihil tenerum de sexu sentiunt, quando totum ad uictoriam glorie duruit, quod molle oblectabiliter fuit. Non erit de cuiuscunque proposito uel honore, sexu uel ordine, persona uel genere, quem non in peregrinatione mortalitatis huius eremi sancte istius mansio uel tutandum suscipiens teneat, uel itinere salutari ad mansionem eterne beatitudinis mittat. Instat enim illic omnium capacitas ordinum, nullius rei a se reiecta conditione; que in eam rationabiliter uegetatur, sapienter uiuit, in Dei dilectione consistit, et ad laudationem eternitatis diuine pertendit. Nam cum sit in pontificibus exemplum  beate uiuendi et celsitudo glorie celestis, in sacerdotibus beate uite grauitas honesta, in ministris sancta uita obedientiaque subministrata, in reliquo religionis corpore uenustas morum, et ordinum custodia distinctorum: uirginibus incorruptionis gloria, continentibus solatiorum exspectatio, penitentibus indulta remissio, diuitibus et in usu diuitiarum liberalitas prompta, et in illicitis usibus licentia abscissa, egenis consolatio uitalis, potestatibus et in excellentia honoris humilitas uera, et in excessu pietatis aggrauatio cohibenda, coniugibus et in prole honesta libertas, et in libitu dempta uoluptas; omnes hic situs ad salutem suscipit, omnes hoc iter ad uitam mittit. Tantum est, ut qui religionis huius plagam ingressus fuerit, innocentie  hereat, caritate ardeat, et ad manifestationem glorie Dei illa perenniter satiandus anhelet: quoniam omnis eius uiator quanto sapiens fixusque fuerit in ordine proprio, tanto certus erit in premio exspectando; et quanto ardentior in operando quod bonum est, tanto fidus in percipiendo quod premium est.



CAPUT LXXIII. Sperandum in solo Deo.

Descripto eremi discursu, et attentata illic spiritali refectione, exhaustoque omnium uitiorum humore, tunc plena tranquillitas pergentibus erit, quando tota spes in auctorem omnium bonorum Deum fixa perstiterit.



CAPUT LXXIu. Quod nemo saluari possit nisi et precedenti et subsequenti misericordia Dei.


Quamuis mari baptismatis abluti, quamuis libertati contraditi, cantemus canticum glorie Dei, nequimus per spatia presentis uite duci ad possessionem quietis eterne, nisi, donec mortaliter uiuimus, et lumen nos columne precedat, et protectio nobis obumbret; quo inter omnium mundi huius tentationum occursus et lumen gratie Dei preueniens prouehat ignorantes, et nubes misericordie subsequentis protegat atque roboret imbecilles.



CAPUT LXXu. De subsequenti narratione coniecta.


Porro quoniam bonorum operum quedam sunt potentialia instrumenta, sine quibus omnis homo nec Creatori restitui, nec Redemptori omnimode ualeat copulari; breui sunt orsu notanda, ut uis dictorum suis artibus tenta solidum decorumque operis corpus efficiat enitenti iunctura.



CAPUT LXXuI. Repetitio quorumdam preteritorum.

Reparati hominis exordia ex uetustate uite ad Dei cognitionem uenientis in exorcismo uerbi, in denuntiatione precepti, in unctione olei, in acceptione Symboli, in sacramento baptismi, in chrismate Spiritus sancti, in participio corporis et sanguinis  Christi, patenti et competenti ordine textu precedentis operis sunt expleta. Que cuncta ex auditu fidei incipiunt, per fidei exspectationem consistunt, in fidei dilectione complentur.



CAPUT LXXuII. Quid sit fides.

[a 1Kb] Fides id ipsum est quo fieri credimus id quod nondum uidere ualemus. Nam cum uidet quis, non opus est, ut querat rei fidem, cui detulit uisionem. Si autem uideri nondum potest, necesse est deferat fidem, et fieri posse confirmet quod uidere minime ualet.



CAPUT LXXuIII. Unde dicta fides.

 Ex hoc ergo dicta fides, quod fiat illud quod inter utrosque placitum est, id est, inter Deum et hominem; ut in presenti credatur in Deum, et in futuro credatur satiari dulcedine Dei, quam repromisit diligentibus se.



CAPUT LXXIX. Quod fides et malarum rerum, et bonarum.

Fides porro est non solum in Deum. Nam est et malarum rerum, et bonarum; quia et bona creduntur, et mala: et hoc fide bona, non mala.



CAPUT LXXX. Quod fides et preteritarum rerum sit, et presentium, et futurarum.

Est etiam fides et preteritarum rerum, et presentium,  et futurarum. Credimus enim mortuum Christum, quod preteriit; credimus sedere ad dexteram Patris, quod nunc est. Credimus uenturum ad iudicandum, quod futurum est.



CAPUT LXXXI. Quod fides et suarum rerum sit et alienarum.

Item fides et suarum rerum est et alienarum. Nam et se quisque credit aliquando esse cepisse, nec fuisse utique sempiternum, quia cepit; esse autem eternum, quia non desinit. Nec solum de aliis hominibus multa que ad religionem pertinent, uerum etiam de angelis credimus.



CAPUT LXXXII. Quod fides et opus connexa saluent hominem, discissa non saluent.


[a 1Kb] Perfecte fidei accessus operum magna uirtutis affinitate connectitur, quoniam si neutro sibi hereant, sunt utroque confusa, dicente apostolo: uis autem scire, o homo inanis, quoniam fides sine operibus mortua est? Abraham pater noster nonne ex operibus iustificatus est offerens Isaac filium suum super altare ? u des, quoniam fides cooperabatur operibus illius, et ex operibus fides consummata est, et suppleta est Scriptura dicens: Credidit Abraham Deo, et reputatum est illi ad iustitiam, et amicus Dei appellatus est? . uides quoniam ex operibus iustificatur homo, et non ex fide tantum?   Quid ergo, quia diuisione sui destruuntur utraque, nisi ut connexione sui construantur utraque, quo iuxta Abraham fides opera commendet, et iuxta apostolum fidem operatio uiuificet? Porro reuelante nobis Euangelio, hereditatem eterne uite nonnisi fides Christi commendat, dicente ipso: Hec est uita eterna, ut credant te solum uerum Deum, et quem misisti Iesum Christum Filium tuum . Credentibus deinde assignat idem Dominus fidei opera coherere debere, nec extra operum dignitatem fide sola posse saluari, ipso dicente: Non omnis qui dicit mihi: Domine, Domine, intrabit in regnum celorum; sed qui fecerit uoluntatem Patris mei qui in celis est, ipse intrabit in regnum celorum  . Ad statum ergo salutis fides et opus coherentia manebunt, quia ad interitum saluationis male diffidentia comprobantur.



CAPUT LXXXIII. De comparationibus rerum fidei operique coniectis.

Sicut enim qualitas alicuius formate rei non in sola pulchritudine metalli consistit, nisi huic manus operantis dispositionis ordine decorem imprimat uenustatis, ita fides nullius operibus compta non solum inuenitur indecora, sed etiam mortua: ita certe lucerna fidei, nisi bonorum operum habeat nutrimenta, citatim uidetur exstincta. Sic corporalis uita hominis, nisi ciborum competentia uegetetur, in labem morientis inducitur. Ita denique nisi uegetet hoc uitalis spiritus, erit mortuum corpus.  Sic plantatio nemoris, nisi coalescat riuulis humoris, continuo exstinguitur uredine siccitatis. Consequens ergo est ut precedentem fidem sequantur opera, quoniam nec edificium operum sine fidei fundamento, sine instructura operis inanescit. Est ergo homini tunc magna felicitas, quando fides illa, que per dilectionem operatur, ipsius dilectionis operatione munitur, ut si diligit qui credit, operis exhibitione probetur.



CAPUT LXXXIu. Quod spes non nisi bonarum et futurarum rerum.

Spes nonnisi bonarum rerum est, nec nisi futurarum, et ad eum pertinentium qui earum spem gerere  perhibetur. Unde Apostolus: Spes que uidetur non est spes. Quod enim uidet quis, quid sperat? Si autem quod non uidemus speramus, per patientiam exspectamus .



CAPUT LXXXu. Quod ex fide nascatur spes.

Ex illa ergo fidei confessione, que breuiter Symbolo continetur, et carnaliter cogitata lac paruulorum est, spiritaliter autem considerata atque tractata cibus est fortium, nascitur spes bona fidelium, cui sancta caritas comitatur.



CAPUT LXXXuI. Unde dicta spes.

[b 1Kb] Spes inde dicta quod sit properandi pes. Per hanc enim progredimur, et patienter sustinemus  dilationem promissorum bonorum in huius seculi tentationibus constituti, donec in patientia nostra possidentes animas nostras, per adiutorium diuinum a malo liberati perueniamus ad beatitudinem repromissam, in qua uiuemus in omni bono.



CAPUT LXXXuII. Quod spei contraria desperatio sit.

[c 1Kb] Spei porro contraria est desperatio. Ad progrediendum et sustinendum pes animi deest. Dum enim quisque iniquus peccatum amat, nec tentationem suffert, nec uite coronam sperat.



CAPUT LXXXuIII. De sententia Pauli, qua fidem, spem et caritatem decenter contexta demonstrat.

Huius fidei accessum et spei statum ad remunerationem  beatitudinis pertendentem competentibus et uerbis et rebus Paulus commendat, cum dicit: Iustificati ex fide pacem habeamus ad Deum per Dominum nostrum Iesum Christum, per quem et accessum habemus in gratia ista, in qua stamus, et gloriamur in spe glorie filiorum Dei. Non solum autem, sed et gloriamur in tribulationibus, scientes quod tribulatio patientiam operatur, patientia autem probationem, probatio uero spem. Spes autem non confundit, quia caritas Dei diffusa est in cordibus nostris per Spiritum sanctum, qui datus est nobis . Totus iste locus ita quodam articulo instruendi compactus est et concretus, ut tota ipsa principaliter tria, que sunt fides, spes et caritas, initio, statu et complemento sui sint uel texendo completa, uel complendo  contexta.



CAPUT LXXXIX. Expositio eiusdem sententie Pauli.

Initium itaque salutis humane ex fide esse proposuit, dicens: Iustificati ex fide pacem habeamus ad Deum; et, ac si quereretur per quid fieri posset ipsius pacis effectus, adiungit, per Dominum nostrum Iesum Christum. Et quid in hoc agit ipse Dominus noster iehsu Christus? sequitur: Per ipsum habeamus accessum in gratia ista, in qua stamus, et gloriamur in spe glorie filiorum Dei. Ecce predixit initium fidei, que cum fuerit in Christo, erit iustificatio credenti. Post iustificationem erit pax ad Deum, ad quam ordinate  uenitur per gratiam Dei, in qua iam omnis qui credit, stat contra omnia aduersa immobilis, et gloriatur in spe filiorum Dei. Et ex hoc inchoant solida esse media, cuius fidelia exstiterant prima. Primo namque per fidem iustificatus, quia iustus ex fide uiuit . Deinde per iustificationem Deo pacificatus, quia pacifici filii Dei uocabuntur . Et hec fiunt non per aliam fidem, nisi per eam que est in Christo Iesu, per quem accessum habemus in gratia eiusdem fidei, in qua stamus et gloriamur, que preparatur a Deo in bona uoluntate credenti, in qua dictum est: Credens stat solidatus in petra, qui est Christus, et gloriatur sperans promissam sibi hereditatem filiorum Dei. Et hoc medium eius, in quo sustinet luctamen aduersitatis et  certamina passionis, quoniam cum homo excruciatus uel occultis tentationibus, uel aperte persecutionis obiectibus, uere fidei solidatus spe inuisibilia exspectat, ea que nondum uidentur uentura confidit, ea que in futurum retributio adducet, iam in presenti exspectatione firma complectitur, nec dubitat ut quandoque percipiat, qui ut uere percipiat, iam euidenter sperat. Unde adiungit: Non solum autem, sed et gloriamur in tribulationibus. Quid hoc est, non solum? Ergo est et aliud, in quo gloriatio est? Illud uidelicet quod gloriatur in accepta fide, cuius mercedem sperat, retributionem eterne uite. Gloriatur autem et in alio lucro, id est in tribulationibus, quas sustinere facit: Scientes quod tribulatio patientiam operatur. Hinc dicitur: Patientia uobis necessaria  est ; quia nisi patientia tribulationem temperet, dum pressura tribulationis uim patientie exstinguit, negotium certaminis non ad probationem extendit, sed mox ad reprobationem elidit. Iam patientia, quam tribulatio operata fuerit, extenditur ad probationem, ut hoc quod toleratur, si ad eternitatis amorem tendit, uere probetur; ne in sinu tolerantie lateat murmur uocis inique, et quod stabat sub fasce pressure solidum, dilabatur in murmuris fluxum; sicque probitatis dignitate careat quod in reprobatione murmuris uenit. Iam probatio fidelis inuenta uenit ad bonorum spem, que tanta dulcedine conditoris anhelat, ut cupiat corpore dissolui et esse cum Christo ; tanta sui soliditate robusta, ut confundi non possit. Salus itaque illa, que per fidem  cepit, que iustificationem inuenit, que ad pacem Dei peruenit, que in Christo solidata accessum gratie reperit, in qua firmissime stans ueraciter gloriatur, quam tribulatio exercitauit, quam probatio  idoneam reddidit, spes deinde sine confusione ad remunerationis eternitatem inducit, et hec non aliter, nisi quia illa ultima et que maior est horum caritas  Dei diffusa est in cordibus nostris per Spiritum sanctum qui datus est nobis . Hoc spei tempore, quod est medium inter fidem et caritatem, nunquam autem a fide et caritate seiunctum, fit exercitium operum bonorum, ut fidem opera commendent, ne mortua sine operibus habeatur; ut spes indesinenter opus exerceat, perducens intentionem usque ad perseuerantie salutem, tolerans quidquid aduersum aut ex tentatione aut ex passione concurrerit. Et ita cuncta equo animo sustinet, ut inter angustias dolorum et presenti letitia glorietur, et in future glorie exspectatione letetur.



CAPUT XC. De caritate et nomine eius.


De caritatis bono quantum quisque dicere poterit, cum satis Paulum dixisse sufficiat? qui prosequens uirtutes eius tanta numerositate complexus est, quanta et ubertate fructus eius opimos esse pensauit. [a 1Kb] Nomen caritatis Grecum est, quod Latine dilectio dicitur. Hec a duobus incipit, uel ab homine et Deo, uel coram Deo ab homine et proximo. In uno enim experimentum dilectionis minime patet, quia cui se, uel quid sibi quisque connectat, singularitas non habet. Hec primum a Deo ad homines uenit, dicente Ioanne: Non quia nos dileximus Deum, sed quia Deus prior dilexit nos, dans nobis pignus spiritus, ut diligamus eum in operibus pietatis .  Dehinc ut demonstretur dilectio Dei, ostenditur dilectio proximi. Nam denuntiante apostolo: Si proximum, quem uidemus, non diligimus, quomodo Deum, quem non uidemus, diligere poterimus . Testimonium ergo dilectionis Dei est dilectio proximi. Et tunc uere diligi probabitur Deus, quando in Deum amicus, propter Deum dilectus conuincitur inimicus. Hec ubi uera consistit, intercidi nescit; quia interruptionem non habet quod permanebit in eternitatis hereditate: tantum effectu sue operationis idonea, ut non querens que sua sunt , sese periculis ingerat proximorum, atque quidquid lucrandum asciuerit, aut proprie prosperitatis communione refoueat, aut suscepte aduersitatis expugnatione defendat: robustis exercitiis inuida, dum  semper auida proximi salutis aut quod lucrauerit non amittit, aut quod lucrare nequiuerit compassione simplici dolet, nunquam bonitatis uacuata mercede.


Explicit liber de Progressu spiritalis deserti.



[EPISTOLAE.]





MONITUM IN EPISTOLAS SEQUENTES.

 De Hildefonsi epistolis iam superius monuimus, omnes preter has duas ad Quiricum missas periisse, cum magna eius doctrine iactura. Etenim satis multas scripsisse nobis indicio est, quod in iustam unius uoluminis molem excreuerint, secundam suorum operum partem conficientis, ut auctor est sanctus Iulianus. Quod ad hasce attinet quas edimus, Quirici epistole maximam continent diuini illius operis de  uirginitate sancte Marie commendationem; quod tantus uir non solum summa animi uoluptate atque spiritali fructu perlegerit, uerum  corpus eius effractum atque infirmum iucundissima libri lectione ita fuit erectum et confirmatum, ut continuo ad sua munia obeunda aptum sese prestiterit; et ipse qui choro iam diu aberat infirmitatibus detentus, exinde diuinis laudibus  integris uiribus interesse potuerit. In nostri uero Hildefonsi responsionibus maxima omni ex parte animi humilitas summa cum sapientia coniuncta elucet; qua uiri equissimi laudes a se omnino auertens, in unum Deum omnium bonorum auctorem refundendas esse demonstrat. Secuti sumus Florezii editionem, qui tom. u Hispan. Sac. Hildefonsi epistolas, tom. uero XXIX eas iterum cum Quirici epistolis emendatiores nobis post Acherium exhibuit.





[EPISTOLAE.]





QUIRICI EPISCOPI BARCINONENSIS EPISTOLA AD HILDEFONSUM EPISCOPUM TOLETANUM. Ei gratias agit de libro ad se misso DE uIRGINITATE S. MARIAE, quem mirifice laudat, fructum referens quem ex eius lectione perceperat.

 1. Cum a uobis remeans ad ouilis crediti loca redissem, ita laboris magnitudine fessus, et ui lassitudinis resolutus degebam in cellula mea, ut nulla ualetudo sineret uel ad sacrum officium properare: tandem cum tractatu mentis quererem quod adiumentum meo labori prodesset, illico memoratus sum uestri muneris: quod cum ardua intentione percurrerem, ac mentis acie defixa, uniuersa que in morem pigmentorum redolentia exstabant, saporare conarer, ita diffugit a me quidquid languidum, quidquid detritum, quidquid erat aduersa ualetudine anxium, ut in robur plene incolumitatis exsurgens, ualenter ad gremium pie et sancte matris Ecclesie cucurrerim, atque unigenito Domino et Redemptori nostro Iesu Christo Dei Filio gratias  retulerim, quod ita uobis inspirationis sue flatu uiuifico in arcano pectoris insufflauerit, sanctique Spiritus unctione ad uniuersa de se dicenda instruxerit, et quam decenter Noui ac ueteris Instrumenti series Incarnationis, seu Natiuitatis dominice mysteria continebat, tam euidenter uos earumdem Scripturarum uestem expandere fecerit, atque, ut ita dicam, ea que opaca uidebantur pro sui quantitate mysterii, luce clarius manifesta ac nota pusillis et magnis effecerit: ita ut ex hoc hebetescat Iouinianus, dissipetur Heluidius, simulque et incredulus ac mente perfidus decidat Iudeus.

2. Gaudeo in hoc dono gratie uobis a Deo distribute, quod ipse qui ad uirginem Mariam Gabrielem  in plenitudine temporum nuntiaturum miserat, quod Spiritus sanctus superueniret in illam, ac uirtus Altissimi obumbraret eam, oris uestri introitum tangens, et cordis uestri stratum premuniens, tam lucide uniuersa de tanto mysterio dicere fecerit, quam ueraciter adimpleuit. Cuius rei gratia benedicimus Dominum, quod memor promissorum suorum dignatur esse nobiscum in hoc nouissimo tempore seculorum, et quidquid imbecillitas nostrarum mentium ac socordia animorum in sacris Scripture paginis scrutari tam sufficienter aggrauata curis exterioribus non ualebat, gratie sue ubertate donante, per uos plenissime instructi de Incarnationis ac Natiuitatis Christi mysterio sumimus. Gratias agimus sancte Trinitati, que Deus est, quia formauit hominem  in uirginis utero, quem tamen pro nostra redemptione suscepit sola Filii persona.

3. Item gratias agimus sanctitati uestre quod ipse Dei unicus, qui incarnatus in uirginis utero exstitit, ad uos ueniens, ac penes uos faciens mansionem, famis nostre inediam per uos uerbi sui ubertate refecit, gratie sue puritate stabiliuit, ueritatis sue dono locupletauit. Sit tibi Domino meo bonum mercedis repositum coram Christo Domino nostro, et angelis eius; sis letus ex fructu operis boni inter eterne felicitatis gaudia permansura, quia letos nos celestis oraculi participatione fecisti.

4. Ecce, etsi non ut uolui, tamen ut potui, sanctitati uestre hec non temeritatis ausu, sed humilitatis affectu suggerere curaui. Quod etsi ruralis intelligentia  non ita nitidum aut saporum formare ualuit, caritas tamen, que me inuitauit ut suggererem, uobis inspiret ut que suggesta sunt placide suscipere dignemini. Incolumem dominum nostrum diuina gratia conseruet. Amen.



HILDEFONSI RESPONSIO. Laudes a Quirico acceptas in Deum refundit.

Sanctissimo ac uenerabili domino Quirico episcopo Hildefonsus famulus uester.

1. Dedi gloriam Domino Iesu meo, cum accepi epistolam beatitudinis uestre, gratiarum orsu confectam. Dederas enim et ipse in bonis, ut deuota mortalitas quiuit, beate immortalitati honorem debitum, tenens in equalitate iudicii pondus, ut illi soli laudem  inferas, cuius opus agnoscis. Quia ergo gratia Dei ad te misit pro quibus a te uota laudationis accepi, benedicamus illum simul in unum, qui et per me intulit materiam pie prosecutionis, et a te accepit sibi soli debitam gloriam laudis.

2. In ceteris autem sto ego in memetipso in reatu conscius, in pauore anxius, ante Iudicem confusus, ante aduentum Iudicis terrore commotus; rursum autem ex redemptione fidus redemptionis, actionis prorsus Redemptoris pietate saluandus. Cuius si queras opus, peccatum est; si queras uite rationem, peccati confessio est; si queras iudicium, pena peccati est. Pro quibus cunctis et peccatis et peccatorum meorum meritis, obsecro te per eum cuius iudicio absolui cupimus a reatu, ut defigas pro me manum  orationis coram uultu pietatis ipsius, quo non tuis illaqueatus, sed adiutus uerbis, obtineam me absolui et erui a delictis; dari mihi uel augeri promerens, ut loquar de illo uera, diligamque pie, que de illo dixerim, et glorificetur idem in confessionibus meis et presentibus et eternitate seculis permansuris. Dicere plura uellem si miseriarum pressura sineret; sed totum satisfactum sibi reputet caritas, quod uel minimum permisit tediosa necessitas.





ALTERA QUIRICI EPISTOLA AD EUMDEM HILDEFONSUM. Eum ut scripturis interpretandis operam det hortatur.

Domno sanctissimo et uere mihi specialiter pertimendo  Hildefonso archiepiscopo Quiricus seruulus uester.

1. Cum ad omnia noua, ut nostis, omnipotens Deus non nouo, sed sempiterno utatur consilio, ad egestatem nostri temporis talentorum uobis summam distribuens, ne plurimum inedia labefactaremur, uestri oris pabulo nos sustentare curauit. Ac proinde quia summo Patrifamilias duplicatione eorumdem talentorum rationis summam referre curatis, obsecro ut si qua in opacitatibus diuinarum Scripturarum ad utilitatem matris carissime, que et nunc nobiscum gemit in terra, et ad quam suspiramus in celo, sedula reuolutione inuenitis, et inuenire intenditis, ad profectum eiusdem sancte matris styli oraculo promere non cessetis decenter: et in eo prosit ut tu,  domine, qui in cubiculum Regis eterni introduceris, sacrarum Scripturarum uestem aperias, atque illa que senioribus tegmine uestimentorum adoperta latebant, palam facere solito labore intendas. Nam ex distributione gratie superne, ut confidimus, aperitur uobis ostium sermonis ad loquendum mysterium suum. Erit enim respectus operis uestri cum retributione eterne mercedis, cum infirmantium mentes ad salutem interioris hominis per uos Christus prouexerit, ut tibi, que anime salutem initiauerant, pleno robore conualescant; iactuque seminum spiritalium per doctrinam sancte predicationis, cum alios ab errore pertraxeris, aliosque ne errent seruaueris, collectis manipulis sancti laboris post cursum longioris eui eas ad conspectum eterni iudicis potiturus  gaudia sempiterna.

2. Me igitur, quem torpore mentis obtusum, et sermone predicationis ignarum tu, mi domine sanctissime, nosti, ut ministrante gratia Spiritus sancti quecunque dixeris pie, quecunque deprompseris sancte, quecunque manifestaueris recte, quo et idem sanctus Spiritus agnoscat, et omnes qui illo pleni sunt diligant, ut me munire his donis non dedigneris, suggero. Sic glorificetis et portetis Christum in confessionibus uestris et presentibus et eternitate seculis permansuris.

3. De cetero his excursis, ut manu sancte orationis erigas imbecillum, atque ut iugitate precum apud  communem Dominum obtineas, ut donec me perficiat sue pietatis curatione, meis languoribus suam medicinam non subtrahat, precor. Christi gratia incolumem seruet dominum meum in longeuitate perennis eui. Amen.



HILDEFONSI RESPONSIO. Id se quidem libenter prestiturum, sed iniquitate temporum retardari significat.

Domino meo Quirico episcopo Hildefonsus famulus uester.

1. Imperas mihi, carissime domine, aut loqui si taceo, aut ne taceam loquens, et dominice uestis, que non habet maculam aut rugam, abdita contectaque deuoluens, unius obiectu luminis et desideriis  fidelium luceam, et insipientiam perfidorum exstinguam. Non ergo possum, sed ille faciat in me hanc gloriam sibi, qui erigit elisos, soluit compeditos, et illuminat cecos. Qui erigat me ad se manibus pie crucis, quem cecidisse constat de manibus sue diuinitatis; qui soluat me imperiis pietatis a uinculo sceleris; qui illuminet me preuenienti misericordia, quem caligauit malorum culpa; et tunc ab Iesu apprehensus audiam: Dimissus es ab infirmitate tua, confestimque erectus glorificem eum. Tunc quoque solutum abire sinat, et curram post eum in odore unguentorum eius: quodque afflatu uirtutis attraxerim, eloquii flatu respirem. Illuminet etiam cecum, et cum lumen miserationis eius agnouero, ego quoque et omnis plebs demus laudem Deo.

 2. Nunc certe quia non me, sed gloriam Christi mei queris in me, et ego non meipsum commendo, sed Christum meum in omni quod loqui appeto, spectantibus amabilem ardenter exhibeo, ut hunc dilectum meum diligens loquar, loquens annuntiem, annuntians notum faciam, agnitum celebrem, reddam post celebritatem mortalitatis angelorum hymnis laudem seculis sempiternis: igitur ut precipis, appeterem loqui frequenter, et hoc mihi pia deuotione adest, ut in meditatione legis Dei lingua simul et uita silentium non haberet; sed ita necessitas temporum uires atterit animorum, ut nec delectet uita propter imminentia mala.





SANCTI HILDEFONSI TOLETANI EPISCOPI [a 1Kb] LIBER DE uIRIS ILLUSTRIBUS. 



PRAEFATIO.


1. uirorum adnotationem illorum quorum edictis atque doctrinis sancta Ecclesia toto terrarum orbe diffusa illustratur in bonis atque defenditur ex aduersis, mox post ascensionem Christi ab apostolorum  exordio uir beatus atque doctissimus Hieronymus presbyter plene dicitur adnotasse, qui singulatim nomina eorum, seriem temporum, monumenta librorum, diuersitates opusculorum in laudabilem necessariamque memoriam usque ad seipsum stylo euidenti  conscribens, et innotescendo monstrauit, et retexendo posteris commendauit. Hunc secutus Gennadius, renotationis ordinem textu simili percucurrit. Deinceps uir prudentissimus Hispalensis sedis Isidorus episcopus eodem ductu quosque uiros optimos reperit, in adnotationem subiunxit. Siquidem non omnia prescrutatus abscessit. Post hunc in nostris partibus incuria cunctos inuasit, ita ut quedam uetusta antiquitas operiret, et quam plurima noua neglectus obliuionis absconderet.

2. Ast ego procul ualde impar et his quos adnotatio retinet, et illis quos renotatio delectauit, indignusque satis et absque substantia totius boni operis, successorque sancte memorie alterius Eugenii factus in sede illa gloriosa Toletane urbis  conatus sum, etsi non elegans studium, uel obsequelam uoluntatis bone illorum miscere memorie gloriose sedis; ne incurrerem ex silentio damnum, si tam gloriose sedis tamque gloriosorum uirorum clarescentem memorie lucem tenebrosa nube silentii contexissem.

3. Fertur namque ex antiquitate ueteri, quod potuisse fieri cernitur exemplo temporis noui. Nam Montanus sedis eiusdem beatissimus presul, ut a se coniugalis conuersationis infamiam propulsaret, tandiu assumptos ueste candentes narratur tenuisse carbones,  donec Domino consecrans oblationem, totius per semetipsum compleret misse celebritatem. Quo sacrificio expleto, prunarum ignis cum decore uestis adeo in concordiam uenit, ut nec uestis uim exstingueret ignis nec uis ignis, statum lederet uestis.

4. Rursum cum Helladio episcopo sedis eius Iustus diaconus fastu superbie insultaret, post mortem quidem sui pontificis uixit episcopus, et ipse tabefactus; sed in reprobum uersus sensum, ob intemperantiam morum a ministris altaris sui dormiens strangulatus laqueo exspirauit.

5. Item, cum successori eius Iusto episcopo Gerontius presbyter, principis oblectamine fotus, contemptum aduersitatemque deferret, tam repentino motu uim perdidit intellectus, ut multis medicorum  [a 1Kb] curationibus acto, quidquid in medelam fieret, totum in pestis augmentum cresceret. Sicque perinualuit commotio mentis, ut usque ad obitum suum horror esset homini eius uel participatio uisionis, uel colloquium oris.

6. Adhuc etiam successori in locum eius Eugenio priori Lucidius diaconus suus, cum innexus amicitie seculari uiolenter honorem presbyterii et quedam predia extorsisset, tam in reprobum sensum, tamque in languoris supereminentem peruenit  statum, ut cum uiuere recusaret, tam mori esset quod uiueret, quam uiuere quod mori uellet.

7. Horum ergo bonorum studiis prouocatus, queque uetera antiquorum relatu reperi, queque noua exhibitione temporis didici, orsu lingue quo potui subnotaui, ut illorum bone memorie iungar, a quibus praua operatione disiungor. Et qui cum illis in templo Dei non infero doctrine copiam, offerentium commendem fideli obsequela memoriam, obsecrans omnes ut me diuine ingerant pietati. Quare illos humane memorie, ex qua labi poterant, tenaciter commendaui. Sane beatissimum Gregorium sancte memorie Isidorus adnotauerat: sed quia non tantum de operibus eius dixit, quantum nos sumus experti, ideo renotationem illius submouentes, queque de illo  nouimus, stylo pleniore notamus.

    I. Gregorius papa Romanus.
    II. Asturius episcopus Toletanus.
    III. Montanus episcopus Toletanus.
    Iu. Donatus monachus Afer [Ms. Tolet., abbas Seruitanus].
    u. Aurasius episcopus Toletanus
    uI. Ioannes episcopus Cesaraugustanus.
    uII. Helladius episcopus Toletanus.
    uIII. Iustus episcopus Toletanus.
    IX. Isidorus episcopus Hispalensis.
    X. Nonnitus episcopus Gerundensis.
    XI. Conantius episcopus Palentinus.
    XII. Braulio episcopus Cesaraugustanus.
    XIII. Eugenius episcopus Toletanus.
     XIu. Eugenius alter episcopus Toletanus.





CAPUT PRIMUM.

[b 1Kb] Gregorius papa Romane sedis et apostolice presul, compunctione timoris Dei plenus, et humilitate summus, tantoque per gratiam Spiritus sancti scientie lumine preditus, ut non modo illi presentium temporum quisquam, sed nec in preteritis quidem par fuerit unquam. Ita enim cunctorum meritorum claruit perfectione sublimis, ut exclusis omnibus illustrium uirorum comparationibus, nichil illi simile demonstret antiquitas. uicit enim sanctitate Antonium, eloquentia Cyprianum, sapientia Augustinum. Hic namque in exordio episcopatus sui edidit librum Regule pastoralis, directum ad Ioannem [c 1Kb] Constantinopolitane sedis episcopum, in quo docet  qualis quisque ad officium regiminis ueniat, uel qualiter dum uenerit, uiuere uel docere subiectos studeat. Scripsit preterea, exceptis opusculis de quibus Isidorus beate memorie mentionem facit, idem excellentissimus doctor et alios libros morales, uidelicet super Ezechielem prophetam homilias uiginti duas in libris duobus compactas, in quibus multa de diuinis Scripturis mystico ac morali sensu [d 1Kb] luculenter necnon et facundo sermone disseruit. Super librum Salomonis, cui titulus est Canticum canticorum,  quam mire scribens, morali sensu opus omne exponendo percurrit. De uitis Patrum per Italiam commorantium edidit etiam libros quatuor, quos uolumine uno compegit, quem quidem Codicem Dialogorum maluit appellari. In quibus libris quanta diuinitatis lateant sacramenta, et in amore celestis patrie mira documenta, studiosus potest facile cognoscere lector. Exstant et ipsius ad diuersos epistole plurime, limato quidem et claro stylo digeste; quas qui perlegerit, liquido aduertet et in eo ad Deum rectam fuisse intentionem, et ad animarum zelum omni uigilantia et cura exstitisse solertem. Has itaque uno uolumine arctans, in libris duodecim distinxit, Registrum nominandum esse decreuit. Fertur et alia opuscula edidisse egregia; sed ad  manus nostras nondum peruenerunt. Felicissimus tamen et nimium felix, cui dedit Deus studiorum eius omnia perpendere dicta. Floruit namque uir iste sublimis ac beatissimus doctor et presul Mauritio Augusto regnante.



CAPUT II.

[a 1Kb] Asturius post [b 1Kb] Audentium in Toletana urbe sedis metropolis prouincie Carthaginis pontifex successor obuenit; uir egregius assignans opera uirtutum plus exemplo uiuendi quam calamo scribentis. Hic et sacerdotio beatus, et miraculo dignus, quia quibus iungeretur in celo, eorum terreno reperire membra meruit in sepulcro. Nam cum sedis sue sacerdotio fungeretur, diuina dicitur reuelatione commonitus, Complutensi sepultos municipio  [c 1Kb] Dei martyres perscrutari. Qui concitus accurrens, quos et tellus aggeris et obliuio temporis presserat, in lucem et gloriam terrene cognitionis prouehendos inuenit. Quibus repertis, redire in sedem renuens, seruitute simul et assiduitate sanctis innexus, diem clausit extremum. Cuius tamen sedem donec uixit nemo adiit. Inde, ut antiquitas fert, in Toleto sacerdos nonus, et in Compluto agnoscitur primus.



CAPUT III.

[d 1Kb] Montanus post Celsum prime sedis prouincie Carthaginis Toletane urbis cathedram tenuit: homo et uirtute spiritus nitens, et eloquii opportunitate decorus, regimen honoris retentauit ac disposuit,  condigno celestique iure simul et ordine. Scripsit epistolas duas ecclesiastice utilitatis disciplina consertas, e quibus unam Palentie habitatoribus, in qua presbyteros chrisma conficere, episcoposque aliene diecesis, alterius territorii ecclesias consecrare, magna perhibetur prohibere auctoritate, sacrarum  litterarum testimoniis affirmans id ipsum fieri penitus non licere. Amatores quoque Priscilliane secte, licet non operarentur eadem, quia tamen memoriam eius amore retinerent, abdicat et exprobrat, commemorans quod in libris beatissimi Turibii episcopi ad Leonem papam missis eadem Priscillianorum heresis detecta, conuicta, atque decenter maneat abdicata. Aliam uero epistolam ad Turibium religiosum, in qua collaudans eum, quod culturam destruxerit idolorum, committit ei sacerdotalis auctoritatem uigoris, per quam presbyteros chrisma conficere, et episcopos aliene sortis alterius diecesis ecclesias consecrare, magna compescat inuectione. Hic uir antiquissima fidelique relatione narratur ad exprobrationem infamie tandiu prunas  tenuisse in uestimento ardentes, donec coram sedis sue sacro altari totius misse celebritatem per semetipsum expleret. Peractis autem solemnibus nec prune ignem, nec uestis inuenta est amisisse decorem. Tunc Deo relatis gratiarum actionibus, per simplicem naturam ignis conuicta est et fallacia detestabilis accusantis. et innocentia beatissimi sacerdotis. [e 1Kb] Gloriosus habitus fuit temporibus Amalarici regis; annis nouem pontificatus tenuit dignitatem.



CAPUT Iu.

[f 1Kb] Donatus et professione, et opere monachus, cuiusdam eremite fertur in Africa exstitisse discipulus. Hic uiolentias barbararum gentium imminere conspiciens, atque ouilis dissipationem et gregis  monachorum pericula pertimescens, ferme cum septuaginta monachis copiosisque librorum Codicibus nauali uehiculo in Hispaniam commeauit. Cui ab illustri religiosaque femina Minicea subsidiis ac rerum opibus ministratis, [g 1Kb] Siruitanum monasterium uisus est construxisse. Iste prior in Hispaniam monastice obseruantie usum et regulam dicitur adduxisse, tam uiuens uirtutum exemplis nobilis, quam defunctus memorie claritate sublimis. [h 1Kb] Hic in presenti luce subsistens, et in crypta sepulcri quiescens, signis quibusdam proditur effulgere salutis; unde et monumentum eius honorabiliter colere perhibentur incole regionis.



CAPUT u.

Aurasius Toletane Ecclesie pontifex metropolis  urbis, post Adelphium in loco asciscitur sacerdotis, uir bonus, regiminis auctoritate preclarus [Tol., preclarens], domesticis rebus bene dispositus, aduersitatibus infixis constanter erectus; qui quanto exstitit temperatior mansuetis, tanto fortior semper fuit inuentus aduersis. Plus illi intentio in defensione  ueritatis, quam [a 1Kb] in scribendi exercitio mansit; unde perfectissimis uiris compar habetur, quia que de uerbo illorum predicatio seminauit, defensionis huius custodia premuniuit. uixit in sacerdotio temporibus Witterici, Gundemari, et exordiis Sisebuti regum, annis ferme duodecim.



CAPUT uI.

[b 1Kb] Ioannes in pontificatu [c 1Kb] Maximum secutus Ecclesie Cesaraugustane sedem ascendit. Primo Pater monachorum, et ex hoc presul factus in regimine populorum; uir in sacris litteris eruditus, plus uerbis intendens docere, quam scriptis; tam largus et hilaris dato, quam hilaris et uultu. Unctionem namque spiritus Dei, qua fouebatur interius, tam largitate muneris, quam habitudine uultus adeo preferebat,  ut et datum gratia commendaret, et non datum gratia excusaret. In ecclesiasticis officiis quedam eleganter et sono et oratione composuit. Annotauit inter hec inquirende paschalis solemnitatis tam subtile atque utile argumentum, ut lectori et breuitas contracta, et ueritas placeat patefacta. Duodecim annis tenuit sedem honoris, adeptus uitam gaudio, ad quam anhelauit desiderabili uoto. Substitit in sacerdotio temporibus Sisebuti et Suinthilani regum.



CAPUT uII.

Helladius post Aurasium sedis eius adeptus est locum. Hic cum regie aule illustrissimus, publicarumque [Tol., publicanusque] rector existeret rerum, sub seculari habitu monachi uotum pariter explebat  et opus. Nam ad monasterium nostrum  cum sepe discursantium negotiorum ductus itinere perueniret, remota clientum seculique pompa decoris, adeo monachorum peculiaritatibus inherebat, ut turmis iunctus eorum, stipularum fasciculos ad clibanum deportaret. Cumque inter decorem insolentiamque seculi, solitudinis et amaret et sectaretur arcana, celeri fuga, relictis omnibus que esse nouerat mundi, [d 1Kb] ad id sanctum monasterium, quod frequentauerat uoto, uenit permansurus optabili usu. Ibi factus monachis Pater, meritis studiisque sanctis et uitam monachorum debite rexit, et statum monasterii totius  communis rei diuitiis cumulauit. Ex hoc fessis pene senio artubus ad pontificatus apicem euocatur; et quia uocaretur ui coactus [Tol., uI coactatus], pariter et ignotus, illic maiora uirtutum exempla quam monachus decit, quia statum mundi, quem contempsit uirtute, magna perhibetur rexisse discretione. Miserationes, eleemosynarumque copias tam largiter  egenis intulisse probatur, ac si de illius stomacho putasset inopum et artus descendere, et uiscera confoueri. Scribere renuit, quia quod scribendum fuit, quotidiane operationis pagina demonstrauit. Me, ad monasterium rediens memoratum, ultimo uite sue tempore Leuitam fecit. Senex obiit; decem et octo annis sacrum regimen tenuit. Temporibus Sisebuti, Suinthilani, et exordiis Sisenandi regum beatus habitus fuit; qui post beatior gloriam celestis regni bona plenus senectute promeruit.



CAPUT uIII.

Iustus Helladii discipulus, illique successor innexus est: uir habitudine corporis, ingenioque mentis decorus, atque subtilis, ab infantia monachus; ab Helladio  ad uirtutem monastice institutionis affatim educatus pariter et instructus, in Agaliensi monasterio tertius post illum rector est factus. In pontificatu autem mox illi successor inductus, uir ingenio acer et eloquio sufficiens, magna spe profuturus, nisi hunc ante longeuam uitam dies abstulisset extrema. Scripsit ad Richilanem, Agaliensis monasterii Patrem, epistolam debita et sufficienti prosecutione constructam, in qua patenter astruit susceptum gregem relinquere penitus non debere. Exstitit rector annis tribus: [e 1Kb] tempore Sisenandi obiit, qui rex post hunc die nonadecima defunctus abscessit.



CAPUT IX.

Isidorus post Leandrum fratrem Hispalensis sedis prouincie Betice cathedram tenuit: uir decore simul  et ingenio pollens; nam tante iucunditatis affluentem copiam in eloquendo promeruit, ut ubertas admiranda dicendi ex eo in stuporem uerteret audientes, ex quo audita [f 1Kb] bis qui audisset, non nisi repetita sepius commendaret. Scripsit opera et eximia, et non parua, id est, librum de Genere officiorum, librum Proemiorum, librum de Ortu et Obitu Patrum, librum Lamentationis, quem ipse Synonymorum uocauit, libellos duos ad Florentinam sororem contra nequitiam Iudeorum, librum de Natura rerum ad Sisebutum principem, librum Differentiarum, librum Sententiarum. Collegit etiam de diuersis auctoribus, quod ipse cognominat, secretorum Expositiones sacramentorum: quibus in unum congestis,  idem liber dicitur Questionum. Scripsit quoque in ultimo ad petitionem Braulionis Cesaraugustani episcopi librum Etymologiarum, quem cum multis annis conaretur perficere, in eius opere diem extremum uisus est conclusisse. Floruit temporibus Reccaredi, Liuuanis, Witterici, Gundemari, Sisebuti, Suinthilanis, et Sisenandi regum, annis fere quadraginta  tenens pontificatus honorem, insignemque doctrine sancte gloriam pariter et decorem.



CAPUT X.

Nonnitus post [a 1Kb] Ioannem in Gerundensi sede pontifex accessit, uir professione monachus, simplicitate perspicuus, actibus sanctus, non hominum diutina deliberatione, sed Dei per homines celeri definitione in pontificatum ascitus, adherens instanter obsequiis sepulcri sancti [b 1Kb] Felicis martyris. Rexit Ecclesiam Dei meritorum exemplis amplius quam uerborum edictis. Hic et in corpore degens, et in sepulcro quiescens, fertur saluationis operari uirtutes. Substitit temporibus Suinthilanis et Sisenandi regum.



CAPUT XI.

 [c 1Kb] Conantius post [d 1Kb] Maurilanem Ecclesie Palentine sedem adeptus est, uir tam pondere mentis quam habitudine speciei grauis, communi eloquio facundus, et grauis [Tol. gratus], ecclesiasticorum officiorum ordinibus intentus et prouidus, nam melodias soni multas nouiter edidit. Orationum quoque libellum de omnium decenter conscripsit proprietate Psalmorum. [e 1Kb] uixit in pontificatu amplius triginta annos, dignus habitus fuit ab ultimo tempore Witterici per tempora Gundemari, Sisebuti, Suinthilanis, Sisenandi et Chinthile regum.



CAPUT XII.

[f 1Kb] Braulio frater Ioannis in Cesaraugusta decedentis adeptus est locum; uir sicut germanitate coniunctus, ita non minimum [Al., nimium] ingenio minoratus.  Clarus et iste habitus canoribus, et quibusdam opusculis. Scripsit [g 1Kb] uitam Aemiliani cuiusdam monachi, qui memoriam huius et uirtutem illius sancti uiri suo tenore commendat pariter et illustrat. Habuit sacerdotium ferme uiginti annis: quibus expletis, clausit diem uite presentis. [h 1Kb] Durauit in regimine temporibus Sisenandi, Chintile, Tulganis et Chindasuinthi regum.



CAPUT XIII.

[i 1Kb] Eugenius discipulus Helladii, collector et consors Iusti, pontifex post Iustum accedit, ab infantia monachus, ab Helladio cum Iusto pariter sacris in monasterio institutionibus eruditus. Hunc secum Helladius a monasterio tulit ad pontificatum tractus, qui rursus ab eo clericalibus institutus ordinibus, sedis  eius post illum tertius rector accessit. Et bonum meritum senis, qui duobus discipulis sanctisque filiis Ecclesie Dei hereditatem meruit relinquere gubernandam. Idem Eugenius moribus incessuque grauis, ingenio callens. Nam numeros, statum, incrementa, decrementaque, cursus recursusque lunarum tanta peritia nouit, ut considerationes disputationis eius auditorem et in stuporem uerterent, et in desiderabilem doctrinam inducerent. uixit in sacerdotio fere undecim annis, regnantibus Chintila, Tulgane et Chindasuintho regibus.



CAPUT XIu.

Item Eugenius alter post Eugenium pontifex subrogatur. Hic cum Ecclesie regie clericus esset egregius, uita monachi delectatus est. Qui sagaci  fuga urbem Cesaraugustanam petens, illic martyrum sepulcris inhesit, ibique studia sapientie et propositum monachi decenter incoluit; unde principali uiolentia reductus, atque in pontificatum ascitus, uitam plus uirtutum meritis quam uiribus egit. Fuit namque corpore tenuis, paruus robore, sed ualide feruescens spiritus uirtute; studiorum bonorum uim persequens, cantus pessimis usibus uitiatos melodie cognitione correxit, officiorum omissos ordines curamque discreuit. Scripsit de sancta Trinitate libellum et eloquio nitidum, et rei ueritate perspicuum, qui Libye et Orientis partibus mitti quantocius poterat, nisi procellis resultantia freta incertum pauidis iter uiatoribus distulissent. Scripsit et duos libellos, unum diuersi carminis metro, alium diuersi  operis prosa concretos, qui ad multorum industriam eius ex hoc tenaciter sanctam ualuerunt commendare memoriam. Libellos quoque [i 1Kb] Dracontii de Creatione mundi conscriptos, quos antiquitas protulerat uitiatos, ea que inconuenientia reperit, subtrahendo, immutando, uel meliora coniiciendo, ita in pulchritudinis formam cegit, ut pulchriores de artificio corrigentis, quam de manu processisse uideantur auctoris. Et quia de die septimo idem Dracontius omnino reticendo, semiplenum opus uisus est reliquisse, iste et sex dierum recapitulationem singulis uersiculis renotauit, et de die septimo, que illi uisa sunt, eleganter dicta subiunxit. Clarus habitus fuit temporibus Chindasuinthi et Recesuinthi regum,  fere duodecim annis tenens dignitatem simul et gloriam sacerdotis, sicque post lucis mundialis occasum  in basilica sancte Leocadie tenet habitatione sepulcrum. Hucusque Hildephonsus.



APPENDICES.



APPENDIX PRIMA. S. HILDEFONSO OPERA DUBITANTER ASCRIPTA.





MONITUM.

 Que dubia dicimus, lector optime, illa opera uelimus intelligas, que aliquando non sine probabili ratione sancti doctoris credita sunt; quamuis procedente tempore, scriptisque ad iustum criterium diligentius examinatis, potiora momenta deprehenderint uiri docti, quare ipsa sancto doctori abiudicanda putauerint. In his primum locum damus opusculo de Parturitione beate Marie uirginis, et eius perpetua uirginitate, pauca de eo prefaturi, quoniam habemus super eius legitimo auctore animaduersiones eruditiss. uiri Ioannis Mabillonii , quem exscribere opere pretium duximus cum Luca D'Achery, tomo I sui Spicilegii, fol. 43 noue Editionis, per Ludouicum de la Barre correcte et expurgate.

»Franciscus  Feu-ardentius, theologus Parisiensis, in Bibliotheca Patrum nonnulla Hildefonsi opuscula uulgauit: in his librum de uirginitate sancte Marie contra tres infideles, cuius hic prologus: Deus, lumen uerum, etc., et initium: O Domina mea! Dominatrix mea, etc. Cui libro alium Hildefonso itidem attributum subiecit, de perpetua uirginitate sancte Marie, et eius parturitione cum hoc exordio; Quamuis omnium Ecclesiarum uirginitas, etc. Primum libellum esse Hildefonsi, posteriorem uero Ratberti abbatis Corbeiensis certissimis deprehendimus argumentis. Hildefonsus librum de uirginitate testimoniis ueteris ac Noui Testamenti plenum edidit, inquit Cixilanes, qui dicendi modus in priore libro euidenter, non in posteriori, apparet. Preterea Hildefonsus, auctore Iuliano, librum de uirginitate scripsit contra tres infideles, et quidem contra Iouinianum, Heluidium, et Iudeos; quemadmodum ex Quirici epistola, que prefixa est operibus Hildefonsi in ms. Codice, manifestum est. Atqui Hildefonsus eosdem omnino infideles nomine tenus in priore hocce libro interpellat et exagitat; in posteriore uero libro alius omnino questionis status: Patrum testimonia passim in confirmationem adducuntur, quos inter laudantur et citantur Gregorii Magni Moralia, Augustinus, Hieronymus, Cyrillus Alexandrinus, Petrus Rauennas, aliique, quos ne salutat quidem in opere suo Hildefonsus. Denique magna est inter utrumque opus styli diuersitas. Hildefonsus conglobatis synonymis aduersarios urget; Ratbertus maiori sententiarum grauitate, qui modus senem decebat, in posteriori libro procedit, opusque suum dedicat abbatisse et sanctimonialibus beate Marie apud Suessionas, ubi educatus fuerat, quod ex operis inscriptione postea referenda patebit. Unde eas matres et matronas carissimas sepe appellat.

»Non ergo Hildefonsus, sed Ratbertus posterioris istius libri auctor censendus est. Huius tempore emersit controuersia quedam inter catholicos de modo quo beata Maria Christum peperit. Eum naturali et communi ceterorum hominum uia et lege natum asserebant nonnulli; alii contra, quos inter Ratbertus, reclamabant. Questio ista in Germania orta est, uti docet Ratramnus Corbeiensis monachus, Ratberti sententie contrarius, in libello quem de hoc argumento composuit, et cuidam sibi ignoto  inscripsit. Ratramno respondere uidetur Ratbertus fratrum nomine aduersarios appellans his uerbis: »Sed quia quorumdam nunc fratrum rursus impudica quasi percunctando laborat temeritas, decreui ad uos, matrone Christi, de iis scribere, que ipsi curiosius contra eius pudicitiam quam religiosius conantur explorare.« Et ut statum controuersie intelligas, »Non dico, inquit, quod dicant uirginitatem amisisse, que nesciens uirum, uirgo concepit, uirgo peperit, et uirgo permansit; sed quia id ipsum quod confitentur negant, dum dicunt eam communi lege nature filium edidisse.«

Hinc apparet magna inter utrumque Hildefonsi et Ratberti opus diuersitas. Hildefonsus agit Contra tres infideles; Ratbertus Aduersus fratres. Hildefonsus arguit Heluidium, et Iudeos uirginitatem Deipare pernegantes; Ratbertus catholicos theologos eamdem Deipare uirginitatem admittentes, at non recte explicantes, ut qui Mariam dilatatis uirginalibus claustris Christum peperisse dicerent, quod certe iam uoluerat Iouinianus, quem Hildefonsus impugnat. Ratbertus opus suum in duos partitus est libros, sanctimonialibus Suessionensibus nuncupatos hac inscriptione, qualis in apographis Corbeiensibus reperitur: »uenerabili matrone Christi una cum sacris uirginibus uesona [Leg. Suessona] monastice »degentibus P. R.  monachorum omnium peripsema.« Hanc inscriptionem si uidisset Feu-ardentius, Ratberto sine dubio proprium ac germanum fetum tribuisset. Post hec sic liber incipit: Quoniam omnium Ecclesiarum, etc., que in Bibliotheca Patrum habentur ad medium usque libellum. Nam ab eo loco ubi legitur hec nota: Hic aliquid desideratur, Codices mss. ab Editis omnino discrepant, substituuntque partem sermonis Hildefonso ascripti, qui inter editos de Purificatione sancte Marie inscribitur; secundus uero Ratberti liber est ipsa Homilia que in impressis predicto sermoni subiicitur cum hoc exordio. Inter sanctarum Scripturarum eloquia, etc.«

Hucusque Acherius ex Mabillonio; quibus satis aperte euincitur huius opusculi auctorem longe alium fuisse ab Hildefonso nostro; cui nos sententie libenter subscribimus. Unum tantum habemus quod lectorem hoc loco moneamus: Mabillonii superiora argumenta ex eo pondus precipue desumere, quod uix in dubium reuocari potest, nempe unicum de uirginitate opusculum fuisse ab Hildefonso conscriptum, illudque tot singularibus notis distinctum, prout ex Iuliano et Cixila accepimus, ut facile a quocunque alio secerni  possit; neque enim si aliud conscripsisset Hildefonsus in Deipare uirginis defensionem alios sortitus aduersarios, credimus eius uite scriptores silentio fuisse pretermissuros. Quo preiacto fundamento, tota ista collatio inter utrumque opus a Mabillonio docte instituta, firmissime constat; continuoque elicitur hoc alterum opusculum quod et propter styli differentiam, et argumenti dissimilitudinem, et aduersariorum quos oppugnat diuersitatem, nullatenus potest ad illud Hildefonsi tanquam eius pars aliqua referri, esse alteri adiudicandum.

Quod reliqua spectat, postquam Acherii Editionem cum illa Feu-ardentii, et Codice nostro ms. Ameliano  diligenter contulimus, quanquam Manuscriptum cum Feu-ardentio consentire deprehenderimus, hos tamen deserere, atque Acherii Editionem, uno uel altero loco excepto, sequi decreuimus. Nec temere; est enim hic tractatus in Acherio ut plurimum correctior quam in nostris, in quibus, ut iam indicauit Mabillonius, perturbatus est ordo, et interpollatus contextus. Non ideo tamen Codicis nostri paruipendenda est auctoritas; namque scriptura illius correctissima est, que sepe sepius cum mss. Corbeiensibus Acherii consentit, eorumque lectionem confirmat contra Feu-ardentium, ut ex uariantibus lectionibus apparebit. Deinde in eo ipso Codice secundi libelli conclusionem reperimus, qualis habetur in Feu-ardentio, desideratur uero in Acheriana Editione. Et nostro quidem iudicio quicunque attente utramque perlegerit, fatebitur secundam huius opusculi partem in Acherio esse mutilam, quippe que in media cuiusdam Isaie sententie expositione desinit, herente adhuc et suspensa oratione; in nostris uero perfectam exstare, in quibus non ante finis sermoni imponitur, quam tota sententia explicata ad rem accommodata sit, diui Augustini uerbis oratione conclusa. Quare non dubitauimus ex nostro supplere que Acheriane Editioni deesse cognouimus.

Interea tamen necessario factum est ut duo fragmenta, que ex loco non suo merito reiecta sunt, separata remanserint. Que ne omnino perirent, huic opusculo ante sermones subiecimus, scilicet exordium sermonis  de Parturitione et Purificatione sancte Marie, et mediam partem tractatus de Parturitione, apud ipsum. De iis admonitus, uale.





OPUSCULUM [a 1Kb] DE PARTU uIRGINIS PASCHASIO RATBERTO ABBATI CORBEIAE uETERIS PROBABILIUS ATTRIBUENDUM. *



[TOMUS PRIMUS.]


[b 1Kb] Quamuis omnium Ecclesiarum uirginitas beate et gloriose genitricis Dei Marie sit decus, honor et forma uirtutis, maxime tamen sanctimonialium uirginum, quarum castitas eius [c 1Kb] specialius illustratur uirtutibus, informatur exemplis, corroboratur et meritis. Unde sacratissimum eius puerperium animo et corde deuotissime uenerari ac retexere, diuini muneris est gratia. Pro ea uero contra hereticam prauitatem dimicare ac uincere, opus est Spiritus sancti et uirtus Altissimi, qui eam obumbrauit, ut sine coitu uiri, et sine ulla corruptione, [d 1Kb] Deum et hominem pareret, uirgoque semper maneret. Pro qua iam olim beatum Hieronymum contra Heluidium hereticum et contra eius complices scripsisse legimus; quos ita debellauit ac deuicit, ut deinceps usque ad presens nichil [e 1Kb] recidiuum erroris contra eam surrexerit.

Sed quia nunc quorumdam fratrum rursus impudica quasi percunctando laborat temeritas, decreui ad uos, matrone Christi, de his scribere, que ipsi curiosius contra eius pudicitiam quam religiosius  conantur explorare. Explorando uero partum uirginitatis eius et uterum pudicitie, introducunt [f 1Kb] ac si peritissimi physiologi [g 1Kb] callide satis disputatione sua colluuionem uitiorum, in qua concurrunt plurima erroris discrimina.

Dicunt enim non aliter beatam uirginem Mariam parere potuisse, neque aliter debuisse quam communi lege nature, et sicut mos [h 1Kb] est omnium feminarum, ut uera natiuitas Christi dici possit. [i 1Kb] Alias autem  si non ita natus est ut ceteri nascuntur infantes, uera natiuitas non est. Et ideo ne fantasia putetur, aut ne sicut aqua per alueum transisse, ita per uterum uirginis absque nascentis ordine natus credatur, pium est sentire, sic eum lege nature natum fuisse, quomodo nascuntur ceteri infantes, et eam sic peperisse sicut relique pariunt mulieres.

O ceca pietas, que tam impie sentit de Maria uirgine, et ceca presumptio, que tam impie loquitur de Christo! Non dico quod dicant uirginitatem  amisisse que nesciens uirum uirgo concepit, uirgo peperit, et uirgo permansit; sed quia idipsum quod confitentur negant, dum dicunt eam communi lege nature puerperam filium edidisse. Quod si ita est, ut astruunt et affirmant , iam Maria uirgo non est, Christus sub maledicto natus est, ire filius de carne peccati, et ipsa, que benedicta ab angelo predicatur, in maledictione adhuc permanens sub maledicto peperit. Alioquin quid est quod legem nature requirunt in Maria, ubi totum quidquid in ea fuit, possedit Spiritus sanctus? [a 1Kb] quam uirtus Altissimi obumbrauit? Quod si uirtus Altissimi ab omni estu peccati eam obumbrauit, in conceptu et in partu sicut ab omni estu libidinis libera fuit, ita et ab omni pressura maledictionis, non ex sese, sed ex uirtute Altissimi immunis et aliena fuit. [b 1Kb] Quapropter cogitent et diuinarum rerum iura, quia non ex natura rerum diuine leges pendent, sed ex diuinis legibus nature rerum et leges manare probantur.  Idcirco temerarium est asserere de Christo quod secundum communem legis naturam sit natus, qui non secundum usum nature in utero de carne uirginis est procreatus. Nam et ipsa lex nature, sub qua nunc mulieres concipiunt et pariunt, ut ita dicam, uere non est lex nature quodammodo, sed maledictionis et culpe; quoniam nisi Adam et Eua primum peccassent in paradiso, nemo deinceps nasceretur sub culpa peccati. Et ideo ista communis lex nascendi non nature est, sed corruptionis et uitii. Maria autem quia benedicta culpam corruptionis non habuit, propterea Christum non in dolore neque sub corruptione genuit. Quod si ex corruptione aut cum dolore natus est Christus, iam ex maledicto natus est; de quo maledicto Genesis testatur quod dixerit Dominus Eue: Multiplicans, inquit, multiplicabo dolores tuos, et conceptus tuos . Pro quo Symmachus afflictiones tuas dixit. Origenes uero et Theodotion, necnon et Septuaginta tristitias tuas dixerunt et gemitus; ubi et Theodotion et Symmachus pro gemitibus  erumnas posuerunt. In quibus omnibus non lex nature designatur, ut isti physiologi uolunt [c 1Kb] imperite satis, sed lex uindicte multiplicantur, et augetur causa peccati, labores in partu, afflictiones, tristitie, et erumne atque gemitus. Pro quo in Hebreo habetur: [Figure: [Hebrew Text] 1Kb] . Unde omnes que pariunt non ex natura prime originis sic pariunt, sed ex uitio culpe, et ex maledicto iuste uindicte Dei. At uero benedicta et gloriosissima uirgo Maria, non dico quod non ex communi lege nature, uerum etiam nec ex natura prime originis filium, neque ex semine uiri, sed de Spiritu sancto ex sua carne diuinitus procreatum, sine ulla uitiorum colluuione Deum et hominem profudit. Et ideo partus eius non sic tractandus est, ut ceteri nascuntur; quoniam [d 1Kb] sicut doctor egregius Athanasius ait inter cetera in libello fidei sue, quem quasi sub dialogo edidit, incarnatus est Unigenitus secreto suo mysterio, quod ipse nouit  . Unde prosequitur: Nostrum est, inquit, credere, et illius nosse. Audiant quapropter, quia solummodo illius est nosse quomodo conceptus, quomodo in utero conuersatus, quomodo uerbum Deus et homo de uirgine natus sit unus Christus, quia, ut ipse ait, Deus uerbum totum suscipiens quod est hominis, ut homo sit, et assumptus  homo totum accipiendo quod Dei est, [e 1Kb] aliud quam quod Deus est esse non potuit. Ac per hoc si Deus uerbum, totum suscipiendo quod est hominis, homo est, et assumptus homo totum accipiendo quod Dei est, utique Deus est. Quod si ita est, ut iste confessus est, imo quia est, ubi, queso, est communis lex in nascendo, ubi colluuio uitiorum? Nam Christus Deus qui nunquam non fuit, ex quo homo factus est et assumptus in unitate persone, semper mansit et permanet uerus Deus et homo: non duo quidem, ut esset alter Deus, et alter homo, sed unus idemque Deus et homo. Quamuis enim aliud per quod Deus, et aliud per quod homo, in utroque tamen unus Deus et homo, quia non fuit aliquando purus sine Deo conceptus uel natus homo. Sed quia conceptus est de Spiritu sancto ex uirginea carne, et natus homo uere, mox ex ipsa conceptione, ineffabili natiuitate Deus uerus processit, et natus est homo. Quomodo ergo commune dicitur, quod est ineffabile? uel quomodo  non semper totus est uerus Deus Christus, [f 1Kb] qui nunquam sine uero Deo nec conceptus est, nec natus? Et ideo sicut clausis uisceribus iure creditur conceptus, ita omnino et clauso utero natus. [g 1Kb] Nec enim illi accessit de homine impotentia, quo modo nasceretur ex uirgine, sicut nec aliquando ei accessit, ne esset Deus et unus Christus, qui uoluit sic nasci in unitate ueri Dei et hominis, ut esset totum ueritas quod nascebatur, et esset ineffabile prout nascebatur, atque totum credibile quod ex uirgine nascebatur sine colluuione peccati, sicut ex nulla contagione prime originis.

Quapropter audiant temerarii perscrutatores tanti mysterii, et intelligant quod non sunt hec humanitatis iura in nascendo, neque lex, non dico damnate nature, uerum etiam nec lex prime originis ante peccatum, ut Deus et homo unus de uirgine sic Christus nasceretur; quia, ut ait beatus Cyrillus in epistola ad Nestorium : Non est natus  communis homo de sancta uirgine, quia in ipsa uulua uirginis, ut ipse fatetur, utero uirginali se uerbum cum carne coniunxit, et sustinuit generationem carnalem, quia carnis sue natiuitatem suam fecit, et [h 1Kb] qui in forma Dei fecit hominem, in forma serui factus est homo; sed utrumque Deus de potentia suscipientis, et utrumque homo de humilitate suscepti. Ac per hoc talis partus non est communis lege nature, sed sicut mirabiliter conceptus, ita mirabiliter Deus et homo natus. Ergo non illum ut ceteros adoptio filios Dei fecit Filium, sed diuinitatis natura illum in proprium Dei Filium exaltauit, et donauit illi nomen quod est super omne nomen ; ut esset totus Dei Filius homo et uerbum, quia nunquam non fuit Dei Filius, qui sempiternus permanet unici genitoris unigenitus. Nunquam igitur ipse purus homo conceptus, neque natus sicut ceteri nascuntur infantes, ut ei [i 1Kb] ex adoptionis gratia, aut ex emolumento uirtutum prerogatiua filii prestaretur; sed Dei uerbum, quia caro factum est, assumpsit  hominem in se sine persona hominis, ut totus esset Christus [i 1Kb] proprius Dei Filius, non ex dono gratie renascendo, ut ceteri, sed salua proprietate utriusque nature. Personam uero hominis ideo non assumpsit, sed tantum hominem, quia ipse persona tertia cum Patre et Spiritu [k 1Kb] sancto in Trinitate  Deus unus semper fuit. Idcirco iure quod habuit in eternitate, personam non assumpsit, sed hominem in tempore, antea quem non habuit; ita ut qui suscepit et quod susceptum est, sicut ait beatus Augustinus in libro de Predestinatione, una esset in Trinitate persona; quia, sicut ipse alibi ait, natus est de Patre Deus uerbum, natus est de matre uerbum caro factum, unus atque idem Deus Dei Filius, natus ante secula, et natus in seculo, et utraque natiuitas unius est Filii Dei; ac per hoc uirgo Maria iure Dei genitrix uocatur, [a 1Kb] quia genuit Deum et hominem. uerbum caro factum, non ut ceteri nascuntur infantes, aut ut ex dono gratie fiunt homines; sed sicut beatus Gregorius ait in Moralibus, salua proprietate utriusque nature, essentialiter in suam assumpsit personam hominem, per quod mirabile sacramentum et eternus ex Patre, et temporalis ex matre, unus idemque esset uerus Dei hominisque Filius; quoniam, sicut ipse ait in eisdem Moralibus, aliud est natos homines gratiam adoptionis per eum accipere, aliud  [b 1Kb] unum singulariter per diuinitatis potentiam Deum ex ipso conceptu prodisse.

Quapropter, queso, cessent isti dicere, sic eum esse natum, ut ceteri nascuntur; quia non genuit eum uirgo Dei genitrix ex origine prime preuaricationis ut renascatur, sed de Spiritu sancto, ut Deus credatur, sine dolore et sine gemitu, sine molestia et erumna, sine tristitia et afflictione, [c 1Kb] quoniam hec omnia iustissime damnate carnis in prima origine retributiones sunt et uindicte. At uero beata Maria, licet ipsa de carne peccati sit nata et procreata, ipsaque quamuis caro peccati fuerit, non tunc iam [d 1Kb] quando preueniente Spiritus sancti gratia ab angelo pre omnibus mulieribus benedicta uocatur: Spiritus sanctus, inquit, superueniet in te, et uirtus Altissimi obumbrabit tibi . Alioquin si non eodem [e 1Kb] Spiritu sancto sanctificata est et emundata, quomodo caro eius non caro peccati fuit? Et si caro eius de massa prime preuaricationis uenit, quomodo Christus uerbum  caro sine peccato fuit, qui de carne peccati carnem assumpsit, nisi quia uerbum, quod caro factum est, eam primum obumbrauit, in quam Spiritus sanctus superuenit, et uirtus Altissimi eam totam possedit? Propterea uere caro [f 1Kb] eius iam non caro peccati fuit, in qua Deus se totum infudit, et uerbum quod caro factum est, sine peccato ad nos uenit; qui iure non solum legem nature uitiate in nascendo non tenuit, [g 1Kb] uerum nec legem prime originis, quam haberent femine, si mandatum seruasset mater omnium Eua in paradiso. Alias autem quomodo Spiritu sancto eam replente non sine originali peccato fuit, cuius etiam natiuitas gloriosa, catholica in omni Ecclesia Christi ab omnibus felix et beata predicatur? Enimuero si non beata esset et gloriosa, nequaquam [h 1Kb] eius festiuitas celebraretur ubique ab omnibus. Sed quia tam solemniter colitur, constat ex auctoritate Ecclesie, quod nullis quando nata est subiacuit delictis, neque contraxit in utero sanctificata  originale peccatum. Unde etsi Ieremie dies   atque Iob  maledicta pronuntiatur, dies, inquam, natiuitatis eorum, dies tamen quando inchoata est felix Marie natiuitas, beata pronuntiatur et colitur religiose satis. Quod si in peccato esset, iure maledicta diceretur et gemebunda potius quam benedicta, quando nuntiatum est patri eius, quod nata esset in seculo. Nunc autem quia uniuersam benedictione sua beata uirgo Maria illustrat Ecclesiam, non immerito sanctificata in Spiritu sancto colitur ueneranda. Nullius igitur natiuitas celebratur in mundo nisi Christi, et eius atque beati Ioannis; [i 1Kb] Ioannis autem quia et ipse in utero sanctificatus legitur; sic et beata uirgo Maria nisi in utero matris sanctificata esset, minime natiuitas eius colenda esset. Nunc autem quia ex auctoritate totius Ecclesie ueneratur, constat eam ab omni originali peccato immunem fuisse, per quam non solum maledictio matris Eue soluta est, uerum etiam benedictio omnibus condonatur. Quod si preclara  sacratissime uirginis natiuitas uniuersaliter tam sancta et tam gloriosa iure colitur et ueneratur, quanto magis ipsa, quando ab angelo iam gratia plena officiosissime salutatur? Nam cum dicit ei Aue, celeste uenerationis obsequium exhibet . Cum autem dicit gratia plena, ex integro [i 1Kb] iram expulsam ostendit, et restitutam gratiam declarat. Cum dicit benedicta tu, fructum benedictionis demonstrat, quia quando Spiritus sanctus in eam aduenit, totam defecauit a sordibus uirginem et decoxit, ut esset sanctior quam astra celi. Porro quando uirtus Altissimi totam eam obumbrauit, [k 1Kb] factum est ut eius in utero ueniens uerbum, quod erat in principio sempiternum apud Patrem, caro fieret ex tempore et habitaret in nobis.

Audiant igitur noui disputatores et inuestigatores noui et inauditi partus, audiant et intelligant primum quia uiri sunt, quomodo bene disputare queant de natura et sexu mulierum; deinde recogitent [l 1Kb] ut quid naturam requirunt et communem legem  nascendi, ubi totum diuinum est et ineffabile, diuina uirtus quod operatur? Generationem eius  quis enarrabit ? Nam quis hoc loco pro [n 1Kb] impossibili accipitur; quia nemo sanctorum est, non dico diuinam, uerum etiam qui humanitatis eius generationem ad liquidum queat enarrare, quamuis utrasque omnes debeant credere. Hinc ergo colligitur, quod superstitiosa sit istorum cunctatio, et superflua disputatio, quia dicunt ostia uentris et uulue eum aperuisse, et colluuionem sanguinis, ut ceteri omnes, et [o 1Kb] fecundarum spurcitias post se traxisse: in quibus omnibus gemitus et dolor multiplicatur, tristitia et erumne augentur, [p 1Kb] ut nemo sine his pariat filium. Sed absit a cordibus fidelium, ut tale aliquid suspicentur de Maria uirgine, que pro maledictione prime originis benedictionem attulit mundo. Unde et ipsa siquidem, ut dixi, ab angelo benedicta predicatur in mulieribus, et salutatur officiosissime ut mater Domini pre omnibus gloriosa,  et ab Elisabeth in spiritu prophetie benedicta pronuntiatur,  et benedictus fructus uentris eius creditur et ueneratur . [a 1Kb] Ergo in qua, et per quam tanta benedictio effloruit, et gratia manauit, non est credendum quod eius puerperium doloribus et gemitibus more feminarum subiacuerit. Et quia beata Dei genitrix tristitiis non subiacuit et erumnis, libera ab omni maledictionis neuo fuit, quam Spiritus sanctus adimpleuit, et [b 1Kb] totam Domino dedicauit; quam uirtus Altissimi obumbrauit, [c 1Kb] et ex sanctificata carne uirginis uerbum carnem assumpsit, [d 1Kb] et couniuit in unitate persone. Et hoc est quod dicitur: uerbum caro factum est , non commistione nature, sed ex unitate persone. Et ideo etiam de hac natiuitate, ut dixi, iure dictum credimus: Generationem eius quis enarrabit ? Quia et ista ineffabilis est mira natiuitas carnis, non [e 1Kb] sicut isti cecuciunt, communis ex lege nature, sed sacramento gratie. Nam quod nascitur Deus homo ex uirgine, [f 1Kb] non est consuetudo, sed mysterium; non est natura, sed uirtus, sed dignatio; non est  ordo nascendi, sed potestas. Et ideo non est quod requirat humana sapientia in hac natiuitate, nisi quia uerbum caro factum est, et natus est ut uoluit, uel quando et quomodo uoluit. Alioquin quis capiat quod inauditum et ineffabile est? [g 1Kb] uel quid intelligentia carnis iure in eo requirit, ubi totum et diuinum et incomprehensibile, quod narratur? Ait namque euangelista: Generatio Christi sic erat . Utique generatio ista carnalis sic erat, de qua non dixit, sic facta est, sed sic erat; quia Christi generatio erat apud Patrem ineffabilis, quando per hanc prescriptam et ineffabilem generatus est ex matre. Unde quod erat, utique semper erat. Et quod semper erat ex eternitate, potuit fieri ex tempore, quidquid factum est in eo [h 1Kb] mirabile.

Unde plurimum desipiunt qui dicunt eum communi lege nature esse natum, [i 1Kb] qui non ea lege constat esse conceptus; quoniam hec lex nascendi, que nunc lex nature uocatur, ex uitio prime damnationis  est. Et ideo ait Apostolus: Fuimus nos omnes aliquando filii ire, sicut et ceteri . Sed absit a fidelium cordibus ut ita Christus natus credatur filius ire, sicut ceteri nascuntur in uitio corruptionis, de qua corruptione dolor et gemitus multiplicatur. Alias autem secundum carnem nec gemitus nec dolor sine corruptione uiscerum, nec corruptio sine [i 1Kb] dolore et gemitu; gemitus et corruptio in partu feminarum non nisi ex delicto et maledictione prime originis ueniunt. Unde interrogemus istos sequaces Heluidii heretici, qui etsi uirginem eam non denegant permansisse, pudicitiam tamen commaculant et gratiam qua plena predicatur, quando communi lege uitiate nature dicunt eam peperisse. Quod si ita peperit, ergo adhuc ac si in massa prime damnationis  contra angeli uocem maledictioni subiacuit, et uerbum Patris de carne peccati , ut caro fieret, hominem assumpsit. Sed quia contra fidem catholicam est sic sapere, beata uirgo plena gratia neque dolorem sensit, neque corruptionem uiscerum pertulit, quia quantum aliena fuit a culpa, Spiritu sancto in ea cooperante, et uirtute Altissimi [k 1Kb] qua adumbrabatur, in tantum extranea a maledicto prime damnationis, [l 1Kb] et tantum immunis permansit a corruptione carnis, necnon et a gemitu et doloribus, quibus uexantur omnes filie Eue cum pariunt. Unde Propheta in persona Christi ad Patrem: Tu es, inquit, qui extraxisti me de uentre, spes mea ab uberibus matris mee . Ergo cum dicit: Tu es qui extraxisti me, singularem suam declarat natiuitatem, [m 1Kb] suauiter de uentre enixus. [n 1Kb] Alias autem omnis qui de uentre matris uenit ad lucem in mundo, non nisi nutu et operatione Dei procreatus uenit. Christus autem de uirgine speciali et ineffabili quodam modo procreatus, absque uexatione matris ingressus  est mundum. Et ideo pium est credere quod non sicut ceteri, sed nouo et admirabili ordine Deus et homo natus est in mundo. Hinc ergo est quod Ieremias testatur: Faciet Dominus nouum super terram, mulier circumdabit uirum . Quod si utique nouum fuit et admirabile quod uirgo concepit sine semine et sine corruptione uiri, uetustas esse non potuit in partu; et ideo nichilominus credendum quod simili modo, nouo et admirabili ordine, natus sit in mundo sine dolore, et sine gemitu, et sine ulla corruptione carnis. Et hinc est ac si pro gratiarum actione, quod speciali modo in psalmo qui de ipso totus est ad Patrem ait: Tu es qui extraxisti me de uentre . Ac si [o 1Kb] patenter dicat: Extraxisti me, quia non eo ordine sum egressus de utero, ut ceteri nascuntur, cum ingenti uexatione matris, sed nouo egressu [p 1Kb] sine corruptione pudoris. Extraxisti me quidem de uentre matris, et non ego uiscera corrupi integritatis. Et ne putaremus  phantasma fuisse, ut multi hereticorum dixerunt, addidit: Spes mea ab uberibus matris mee. Ergo ubi mater et ubera narrantur, ueritas carnis et non phantasma predicatur; qui licet clauso utero sit natus, [q 1Kb] quem ipse sibi peruium fecit saluo sigillo pudoris, sicut et conceptus, tamen de carne uirginis procreatus est, et ideo uberibus iure lactatus commemoratur. Sic itaque totum factum est, ut fieret nouum super terram, [r 1Kb] quando uerbum caro factum est, et uocatum est Emmanuel, quod est nobiscum Deus. Hic est itaque hortus ille conclusus in Canticis, fons signatus : hortus siquidem conclusus, quia [s 1Kb] quando Deus ingressus est ad eam, incorruptam inuenit; sed fons signatus permansit, quando Deus et homo natus est ex ea, nec tamen  fontem pudoris aut sanguinis integritatem uiolauit. Nam sanguis et fons pudoris, qui corruptus non fuit in conceptione prolis ex coitu uiri, non credo quod corrumpi debuerit in natiuitate, quod cruciationem matris et contaminationem honestatis habuerit. Hinc est sane quod Ecclesia ex auctoritate sanctorum Patrum canit de natiuitate eius: Et gaudium matris habens  [a 1Kb] cum uirginitatis pudore . Ubi alii quam egregii uiri emendarunt cum uirginitatis honore. uirginitatis autem honor permaximus est, si et uirgo Deum pariat et hominem, et tamen ex homine nato nullis affligatur kakiis sigillum pudoris. Kakie namque dicuntur Grece uexationes, quibus quam dire affligitur corpus et animus. Sed beata Maria nichil horum pertulit, que et gaudium habuit in fructu, et honorem in partu: hinc quoque dicitur concepisse uirgo, et peperisse, et permansisse. Aequa igitur conditione dicitur concepisse, ac peperisse, equa et permansisse. Non enim in partu solent [b 1Kb] coire puerpere cum uiris,  ut uirgo tunc negetur uirginitatem perdidisse, quando nullus est appetitus, neque ulla possibilitas ceundi; sed integritas commendatur uirginis, et honor atque incorruptio carnis. Alioquin nos uiri, quia nescimus illius sexus naturam, interrogemus uirgines, interrogemus eque et matronas coniugio copulatas; uirgines quidem, ut sciamus quid sit integritas carnis et sanguinis; coniugatas uero, si est ulla corruptio in partu aut dolor, nisi precesserit sanguinis contaminatio, et seminis susceptio. Non enim libenter uobis uerecundiam incutimus, carissime, qui non sine magno pudore de iis loquimur. Sed eximie pietatis [c 1Kb] honor est uobis, et decus uirtutis beatissime uirginis pudicitiam predicare incorruptam et incontaminatam, et ab omni contagione prime originis confiteri alienam. De qua si interrogemus uirgines, norunt incorruptionis gratiam, sed nesciunt fecunditatem prolis. Si uero queramus apud coniugio dedicatas, sciunt quidem maledictionis Eue pressuras et gemitus,  sciunt et inter erumnas et tristitias fecunditatem seminis; sed nesciunt integritatem uirginitatis nec in conceptu, nec in partu. Beata [d 1Kb] uero mater Domini in utroque uirgo permansit, id est, et in conceptu mater, et in partu uirgo, quia in nullo horum contaminata reliquarum exemplo [e 1Kb] feminarum fuit, que nec Adam ad se admisit, nec ex Eue colluuione filium suscepit, nec sub maledicto in doloribus et angustiis enixa Dominum peperit. Unde constat quia sicut clauso utero concepit, ita et clauso peperit: non communi lege nature uitiate, et maledictionibus damnate, sed Spiritus sancti gratia, et uirtute Altissimi, qua legitur adumbrata. At uero isti nisu quo possunt, conantur astipulari uirginem in uitio peperisse, et pudicitie contumelias inferre. Unde assumunt illud ex Euangelio: Cum impleti essent dies purgationis eius, quod obtulerunt Iesum in Ierusalem, ut sisterent eum Domino, sicut scriptum est in lege Domini  quia omne masculinum  adaperiens uuluam, sanctum Domino uocabitur . Ecce, inquiunt, cum dicit completos dies purgationis eius, ostendit Euangelista [f 1Kb] legi nature eam subiacuisse, et sordibus coinquinatam fuisse,  simul et Iesum uuluam matris aperuisse. Qui profecto temerarii assertores, dum ita sentiunt, in totum desipiunt, et destruunt quod sane doctrine est, quod rudimenta fidei de Christo Ecclesiis commendarunt, quod gratia Spiritus sancti [g 1Kb] in mysterio promulgauit. Non enim sic completi dies purgationis eius dicuntur, quasi beata uirgo purgatione eguerit ullius delicti, quia peperit Dominum Iesum Christum de Spiritu sancto procreatum, sed quia ipsa sub lege erat, et Dominus iehsu Christus sub lege factus, factus de muliere , legis precepta, et instituta [h 1Kb] ueterum in eo seruantur iure ad tempus, quousque cessante lege, gratia succederet. Et hec est completio dierum secundum consuetudinem legis, et non secundum necessitatem purificationis, quia beata et intemerata uirginitas immaculata et incorrupta permansit, nullis coinquinata sordibus, nullis uexata Eue cruciatibus. Non potest fieri iuxta angeli uocem, qui gaudium uniuersorum affert, ut  [i 1Kb] ipse Christus tormenta in ortu suo matri attulerit. Inter angelorum excubias et laudes non credo quod matri gemitus, et dolores, tristitiasque Eue contraxerit. Et ideo alia erat purgatio illa feminarum, in qua purgabantur non minus delicta animarum quam et uitia corporum; et alia purgatio Marie, in qua non ob aliud quam pro mysterio consuetudo legis seruatur, quia nullis egebat purgamentis, que Deum de se omnium purificatorem genuit incarnatum. Porro completio dierum purgationis eius nulla alia causa est quam expletio et consuetudo legis. Purgatio uero et separatio reliquarum feminarum multis ex causis est in qua et uitia purgantur animarum, et uitia corporum. Unde septem deputantur dies immundi, quibus sedere iubetur mulier in sanguine immundo immundissima iuxta dies separationis eius, et triginta tres, ut sedeat in sanguine puro ; omnibus tamen diebus istis mulier immunda erat et sordida multis ex uitiis, donec redintegraretur status totius corporis, [i 1Kb] et sanarentur corpora, sanguisque  cessaret a feruore uitiatus, sicque emundatis sordibus, mulier diuinis purgaretur hostiis et muneribus. Sed beata Maria non talibus eguit sacrificiis, que sanctam de se genuit hostiam, per quam mundus purgatus est. Nam quod dicit euangelista: Quia omne masculinum adaperiens uuluam, sanctum Domino uocabitur , non ideo dicit ut nos cogat credere quod Christus uuluam matris aperuit ut alii, sed ut doceret quod ideo sistunt eum Domino, ut facerent secundum consuetudinem legis pro eo; quia omne masculinum adaperiens uuluam sanctus Domino uocabitur, [k 1Kb] in mysterio legis et sacramento sacre prefigurationis. Non enim euangelista hoc testimonium de lege ideo adhibuit, ut monstraret Christum uuluam uirginis reserasse, sicut ceteri primogeniti; sed ut ostenderet eum sub lege factum, et de uulua uirginis prodisse, non qui uocaretur tantum, sed qui esset essentialiter sanctus, cui iure patet omne clausum. [l 1Kb] Quod testimonium beatus Ambrosius exponens  in Euangelio , ait: Non enim uirilis coitus uulue uirginalis secreta reserauit, sed immaculatum semen inuiolabili utero Spiritus sanctus infudit. Quod sane semen prefatus  doctor non sic dicit infusum, ut aliunde sit quam ex carne uirginis et sanguine; neque ut Spiritus sanctus [a 1Kb] sementiuum esse credatur carnis, ut Ireneus uult; sed per hoc uerbum Spiritus sancti operatio designatur. Deinde addidit : Solus enim per omnia ex natis de femina sanctus Dominus iehsu, qui terrene contagia corruptele immaculati partus nouitate non senserit, et celesti maiestate depulerit. Et paulo post : Hic ergo, inquit, solus sibi aperuit uuluam: nec mirum; qui enim dixerat ad prophetam: Priusquam te formarem in utero, noui te, et in uulua matris sanctificaui te ; qui ergo uuluam sanctificauit [b 1Kb] alienam, ut nasceretur propheta, hic est qui aperuit matris sue uuluam, ut immaculatus exiret.

Quibus profecto uerbis non mihi uidetur sibi contrarius, aut ceteris doctoribus sanctis, quia dicit quod solus sibi aperuit uuluam. Aperuit siquidem sibi sua potentia mirabiliter, ut esset ei peruium iter, [c 1Kb] ita  ut uirgineus clausus maneret uterus, sicut fuerunt ianue clause, et tamen per easdem ingressus est ad discipulos; sicut etiam sepulcrum signatum et clausum, quando resurgens egressus est per illud. Hinc quoque alibi  ipse ait: Fit porta Christi peruia, referta plena gratia, transitque Rex, et permanet clausa. Non hoc sic dicit, ut intelligas quod contra se sentiat, sed sic utique ut plenissime cognoscas eum de utero et per uterum uirginis natum, quem ipse sibi fecit peruium. Ac per hoc ipse sibi uuluam aperuit: sibi quidem, quia uulua uirginis, licet clausa, ei penetrabilis patuit, [d 1Kb] quam cum enixus intraret in mundum, clausam reliquit et signatam sigillo pudoris omnino; quia Deo nichil difficile est, eo quod, ut quidam ait, subditur omnis natura eius imperiis ritu solito. Idcirco constat eum absque ambiguo ita natum, ut esset secretum genitale matris et clausum, quod sibi ipse sua uirtute fecit apertum. Alias autem ipse solus sancte Ecclesie, quam sibi sponsam dedicauit, ad generandos  populos aperuit uuluam uirginitatis, de qua nimirum uulua Dauid propheta canit dicens: Alienati sunt peccatores a uulua, errauerunt ab utero, locuti sunt falsa ; personam hereticorum declarans, qui alienantur a uulua integritatis, [e 1Kb] falsa permiscendo, ut corrumpant castitatem uirginitatis Ecclesie; quam sane immaculatam seruare contendit Apostolus, et uirginem custodire, cum dicit: Despondi enim uos uni uiro uirginem castam exhibere Christo . Cuius genitale secretum tunc aperuit, quando per aquam et Spiritum sanctum renascendi gratiam concessit. Cui propheta: Letare, inquit, sterilis que non paris, erumpe et clama que non parturis, quoniam multi filii deserte, magis quam eius que habet uirum . Unde et Anna in cantico suo: Donec sterilis  peperit plurimos, et que multos habebat filios infirmata est . Iste est ergo solus essentialiter sanctus, non per quem mater corrumpatur, sed per quem uulua reseretur  Ecclesie, primogenitus ex multis fratribus. Quem in figura futuri mysterii, [f 1Kb] priora legis diuine prescripta  signabant in primogenitis suis, non quod essent uere sancta, sed quia uocabantur ex mysterio legis. Alioquin si litteram sequimur , quomodo sanctus erat omnis masculus aperiens uuluam, cum multos sceleratissimos fuisse non lateat? Nunquid sanctus Achab, aut Ioram, seu ceteri? Nunquid [g 1Kb] sancti Pseudoprophete, quos ad Elie preces ultor celestis iniurie ignis absumpsit? Non utique, sed in sacramento future prefigurationis uocabantur sancti, cum [h 1Kb] non essent, donec ueniret Christus essentialiter sanctus, qui et sponse sue uuluam aperiret, fecunditatemque pariendi filios refunderet. Ipse namque dominico dignus iudicatus est obtutu; ceteros omnes iuxta legis seriem typum fuisse futuri, nemo qui ambigat. Et ideo sistunt eum Domino, quoniam ipse est purgatio per resurrectionem octaui [i 1Kb] diei in Ierusalem, ut in eo condonetur et offeratur omnis adoptio filiorum Dei. In eo namque quod lex ait: Omne masculinum adaperiens uuluam, sanctum Domino uocabitur , [i 1Kb] promittebatur  uirginis partus uere sanctus, quia immaculatus, qui aperiret uuluam Ecclesie, ut in eo sanctificarentur reliqua omnia, et essent primogenita. Unde signanter angelus ad Mariam: Et quod nascetur  ex te sanctum, uocabitur Filius Dei . Non quod corruperit matrem nascendo, quam integram et inuiolatam reliquit uirginem; sed quia ex ea natus Deus homo aperuit Ecclesie uuluam, et in carne sua [k 1Kb] peruium sibi fecit iter, ita ut uirginis aulam clausam seruaret, quatenus ex matre [l 1Kb] uirgine uirginem sibi duxisse sponsam ostenderet, quam tali tantoque federe nascendi uirginem permansuram et immaculatam monstrabat.

Unde constat legaliter eum oblatum, sicut et circumcisum; alioquin circumcisione non eguit, quia originale peccatum nullum traxit, quo delendus esset ipse Christus de populo suo, nisi circumcideretur. Et tamen circumcisus est, quia uolens sub lege fuit, ut eos qui sub lege erant redimeret; sicut et oblatus, ut nos, qui  rei eramus, sacrificium Deo Patri in se offerret . Alias autem si ipse, quod absit, immundus esset ut matrem coinquinaret, quomodo nos emundaret in sua oblatione, et faceret hostiam Deo in odorem suauitatis? Idcirco etsi ipse dolores nostros et infirmitates in se pertulit et portauit languores , absit ut matris pudorem ullis uexauerit iniuriarum molestiis. Absit, [m 1Kb] per quam omnis maledictio Eue soluta est, ut ipsa in partu maledictionibus subiacuerit prime damnationis. Absit, ubi uirtus nascitur, ut ubi tanta conluuio uitiorum credatur; ubi gaudium omnium predicatur, quod tanta tristitia et gemitus interuenerit; inter angelorum discursus quod immunda septem diebus in sanguine immundo sederit. Ad quam, si ita esset, nec pastores mane iuxta legem, ut ita dicam, ingredi liceret; nunc autem quia angelus eos euangelizandi gratia deuotus inuitat, ueniunt et uident, inueniunt et intelligunt de uerbo quod eis [n 1Kb] predictum fuerat. Nequaquam  igitur credendum quod inuenerint Mariam in tantis spurcitiis, solam, multis [o 1Kb] miseriis, ut assolent puerpere,  consternatam, et obuolutam, ad cuius partum multitudo angelorum canit: Gloria in excelsis Deo, et in terra pax hominibus bone uoluntatis . Ergo ubi, et [a 1Kb] per quem tanta pax predicatur, non credo quod ille ignominie immaculate matri contigerint, aut dolores carnis.

Sed et magi uenerabiliter deinceps intrant domum, et inueniunt quod [b 1Kb] pastores inueniunt, Mariam, Ioseph et puerum ; inueniunt non uexatam doloribus, sed obsequentem puero: deinde procidunt et adorant oblatis muneribus quem cum matre inueniunt. Adorant, inquam, eius primogenitum: primogenitum autem, non eum quem sequantur fratres, sed quem nullus antecedit. [c 1Kb] Quamuis enim quidam uoluerint potius unigenitum debere dici quam primogenitum, tamen quia idioma Scripturarum est, quidquid primum aperit uuluam, primogenitum uocari, sanctificatumque esse Domino, maluit Euangelista secundum eumdem ritum primogenitum,  quam unigenitum dicere; non quod aperuit uuluam lege nature, ut mos est ceterarum feminarum, sicut isti aiunt, sed quia ex ea natus est tam primogenitus, quam et unigenitus lege diuina factus sub lege, ut per eum lex tota impleretur in spiritu et ad litteram. Nam et ipse primogenitus ex resurrectione appellatur ex multis fratribus; unde quia colligitur in specie genus, quamuis unigenitus dici posset per naturam, magis tamen hic primogenitus debuit dici, ut esset indicium, quod iam in eo, et per eum alii quam multi fratres colligebantur filii Ecclesie per gratiam, cuius aperuit uuluam. In ueteri quoque Testamento illis primogenita dabantur quam sepe, qui [d 1Kb] Dei gratia preelecti sunt, quorum non ex natura dignitas, sed ex gratia [e 1Kb] meritum antefertur. Idcirco dicimus et nos quod primogenitus hic significantius dicitur, quam unigenitus ut per eum omnes qui ex gratia colliguntur, illi solummodo coadunati in celestibus habeantur. Hanc quippe figuram gerebant omnia illa primogenita sub lege Domino consecrata; et ideo  iustum erat ex iis omnibus primogenitis, qui uuluam [f 1Kb] Domino aperiebant, ut Dominus inter eos legaliter offerretur, cuius formam illa omnia preferebant, ut esset ipse primogenitus, in omnibus primatum tenens, non qui uuluam uexaret matris, sed qui uuluam aperiret Ecclesie. Hec idcirco dixerim, ut intelligat [g 1Kb] prudens lector quia primogenitum non sequentes fratres faciunt; sed ideo certe primogenitus Christus uocatur, quia omnes unigeniti, sicut ipse unigenitus fuit matris, primogeniti dici queunt, non tamen omnes primogeniti iure queunt unigeniti uocari. Ex quo colligitur primogenitum eum uocari debere, ante quem nullus, [h 1Kb] et post quem nullus, et non eum tantum quem fratres sequuntur. Iure igitur Christus primogenitus appellatur ex uirgine, non quod uuluam uexauerit uirginis, et aulam reserauerit pudoris, sed quia qui erat ab initio primogenitus totius creature, natus est ex ea et ipse tam unigenitus quam et primogenitus, eo quo uoluit  modo, sine gemitu et sine dolore [i 1Kb] parturientis. Nam et de Baptismo primogenitus recte uocatur, qui et in resurrectione primogenitus resurrexisse [i 1Kb] dicitur.  in utraque tamen natura et natiuitate quamuis primogenitus dicatur, iure unigenitus esse creditur, quoniam idem est hominis et Dei Filius; non alius, [k 1Kb] et alius, sed unus, et in utraque unus.

Quibus profecto catholice ueritatis regulis hinc inde patet sensus, quod nemo nisi hereticus dicit Christum non nisi communi lege nature natum, neque aliter quam ut ceteri nascuntur infantes. Quamuis enim prefatus doctor Hieronymus in eo opere quod contra Heluidium ex hoc egit, uideatur ei cessisse, et eo in loco, ubi ait, de hospitio uulue nouem mensium, et de [l 1Kb] uilitate nascendi, quod ille hereticus insultando proposuerat, quasi indignum esset diuine maiestati, ad tantam dignationem se humiliasse, ut inter uiscera in utero uersaretur uirginis, aut inter femora feminea nasceretur [m 1Kb] tam sordidus; sic enim omnia in contrarium opponens quasi hereticus, ut destrueret fidei catholice ueritatem. Cui e contrario egregius ille ueritatis assertor,  non cedendo, ut isti uolunt, sed [n 1Kb] dignitatem gloriosissime humilitatis Dei amplius commendando ait : Quod quanto uiliora et inhonestiora pro nobis illa maiestas diuina suscepit aut sustinuit, tanto carius nos redemit, et propensius honorandus est. Tali namque sensu, etsi non eisdem uerbis, in quantum recolo, eidem respondens heretico, uidetur beate uirgini non infamiam ullius colluuionis aut penam peccati intulisse, sed dignationem diuinam et exinanitionem immensam in forma serui reuerenter satis commendasse; non ut uirginem uexatam a Domino, et exhonoratam ostenderet, sed ut clementiam pii Conditoris etiam huiusmodi hereticis demonstraret. Idcirco non cessit istis cum Heluidio errantibus, sed corripuit, ut discerent non infamare uirginem, [o 1Kb] et Deum non derogare in forma serui humilitatem. Non enim pudicitiam eius in aliquo lesam docet, qui tantum in eius laude triumphat; neque ad horam cessit eius aduersariis, qui pro ea tantum et tam diu dimicauit uerbi gladio, cui  Deus contra hostes eius tantam resistendi contulit gratiam, et reuincendi prebuit uirtutem, ut nemo contra eum audeat insurgere.

Oro autem, sacratissime uirgines Christi, uestris interuenientibus meritis, ut qui illi tantam prestitit dicendi peritiam, et debellandi aduersarios fortitudinem, mihi quoque dare dignetur loquendi gratiam, et que digna sunt huic mysterio aperire in spiritu ueritatis, quatenus hinc inde per uos, et propter uos, o matrone Christi, dignus inueniar tantopere qui meis nullis suffragor meritis, ut apte defendere queam [p 1Kb] et matris Domini mei pudicitiam, non sane credentibus pandere ueritatem, ut resipiscant, et cessent iam ultra loqui [q 1Kb] falsitatem.

Dicunt autem quod non aliter natus dici queat Christus, nisi equa sorte nature ut ceteri; quasi equa conditione in Scripturis diuinis semper natiuitas esse dicatur, cum longe alia sit ista natiuitas omnium, [r 1Kb] qua sub sorte maledictionis nascuntur, et alia,  si Eua non peccasset, quia ista sub maledicto est et erumna, illa autem tota in flore benedictionis fructum afferret sine gemitu et dolore. Unde, queso,  saltem illam isti concedant natiuitatem Christo de Maria uirgine, qua nascerentur communi lege omnes, si non peccasset Eua, que nunc natiuitas nota est soli Deo, et ignota forte hominibus, et non ascribant ei maledicta, gemitus et erumnas pro gaudio matri attulisse, que tanto magis uirgo libera fuit a corruptione passionis, a dolore carnis, a sordibus ignominie, quanto gratia plena et incorrupta, [a 1Kb] quanto Spiritu sancto [b 1Kb] Domino dedicata, et uirtute diuina adumbrata. Habet enim Spiritus sanctus in se recessus suos, quibus modis dicatur natiuitas in Scripturis sacris, et quibus occultetur legibus sempiternis. Alia namque est natiuitas carnis de carne, alia Dei de Deo, et alia quarumlibet rerum innumerabilium; et tamen eorum omnium non unus est modus nascendi, neque unus eorum ordo existendi, quamuis natiuitas in singulis eque dicatur, quibus est iure attributum, ut [c 1Kb] nati de altero dicantur. Ac per hoc quolibet modo de Maria uirgine Christus recte natus creditur, quia ex ea carnem assumpsit. Natiuitas  uero ipsa quomodo ad nos exierit, utrum ne ea conditione qua Eua peperisset, si non peccasset, an gloriosius, quia Deum et hominem genuit, et uirgo permansit, quod illa non esset, neque relique dum parerent, superflue queritur. In quo opere nemo sanctorum uoluit dubitare, sed catholica fide hoc certum omnes predicant, quia [d 1Kb] nec in delicto concepit, nec in delicto et dolore cum corruptione peperit, neque Christus ex ea ullum peccatum traxit: quod si ex ea peccatum non traxit, nec [e 1Kb] admisit, quia nullis cruciatibus in nascendo matris uexauit pudorem, neque in aliquo eius commaculauit uirginitatem.

Non dicimus itaque, ut aiunt, quod monstruose sit natus, sed sicut presignatum est olim in prophetis, et traditum est nobis a sanctis Patribus, quod ipsa sit porta que ostensa est Ezechieli, de qua dicit: uidi portam in domo Domini, et hec erat clausa; et uir non transiet per eam, quia Dominus Deus exercituum ingressus est per eam . De qua  porta, beatus Ambrosius in eodem hymno de quo dixi, quem in honore sacratissime uirginis composuit: Fit porta  Christi peruia, referta plena gratia, transitque Rex, et permanet clausa ut fuit per secula. Ergo cum dicit fit peruia, semetipsum exponit, et ostendit transitum natiuitatis eius: cum dicit permanet clausa, ostendit adimpletum quod erat in prophetis. Clausa igitur non diceretur, si in aliquo lesa esset eius integritas; [f 1Kb] sed quia in nullo est uiolatus pudor uirgineus, neque fons in aliquo resignatus, procul dubio patet sensus, quia clauso utero ad nos uenit, sicut ianuis clausis ingressus est ad discipulos. Siquidem aspectus discipulorum utrumque tunc probauit, scilicet quod et fores clause essent, et quod Dominus per easdem introiens coram eis presens astaret. Sic et fides nostra utrumque de Christo certissimum tenet: quod et peruia fuerit eius integritas nascente Domino ex ea, et tamen uterus non fuerit reseratus. Alioquin quomodo  clausum dici potest permansisse, quod uiolatum est?  Aut quomodo sine dolore et sine gemitu puerpera peperit, si more ceterarum feminarum uexatis uisceribus filium edidit? Et si ita patuit, ut aiunt, quomodo clausa permansit, ut fuit antequam pareret? Nec enim ianue ille penetrabiliores erant clause quam uterus uirginis incorruptus. Idcirco non abs re creditur ad nos Dominum sic exisse, ut natiuitas Christi de carne uirginis probaretur, et uirgo nullis cruciatibus uexaretur.

Forte dicturi sunt isti, quod corpus iam incorruptibile et immortale exilius esset ad penetrandum quo uellet, quam esset prius antequam resurgeret. [g 1Kb] Nequaquam igitur hoc dicit quisque qui sane sapit, quia ex quo conceptus est homo, idem semper qui ante Deus fuit. Unde quando super undas equoreas ambulauit ante passionem, non minus homo quam Deus fuit. Quod si ad naturam respicias rerum, aut corpus sine pondere uexit, aut undas sua potentia, quo [h 1Kb] sustinere possent pondus corporis, solidius  confirmauit. Et ideo, ut beatus Gregorius ait in homiliis suis : Redemptoris nostri opera, que ex semetipsis comprehendi nequaquam possunt, ex alia eius operatione pensanda sunt, ut rebus mirabilibus fidem prebeant facta mirabiliora. Illud enim, inquit, corpus Domini intrauit ad discipulos ianuis clausis, quod uidelicet ad humanos oculos per natiuitatem suam clauso exiit utero uirginis. Deinde addit: Quid ergo mirum, si clausis ianuis post resurrectionem suam in eternum iam uicturus intrauit, qui [i 1Kb] moriturus ueniens non aperto utero uirginis exiuit? Ecce tantus talisque doctor et summus pontifex de hoc quid senserit, qui omnes ante se legerat, tam Latinos quam et Grecos, eximios [i 1Kb] tractatores. Ecce ex hoc uno, quod nulli dubium esse credidit, approbat quod forte dubium esse poterat. [k 1Kb] Nemo igitur qui sane sapit de re multum dubia incertum aliquid affirmare contendit. Unde quia de illo corpore, quod uideri poterat, fides intuentium dubitabat, dum fores cernebant clausas, magister ueritatis  ab eis omnem aufert dubietatem, cum eis manus et latus palpare et uidere iubet. Ita et hic auctor egregius de hoc quod omnibus in commune certum esse credidit, rem ualde difficilem astruxit et firmauit, quod corpus Dominicum post resurrectionem ianuis clausis introierit, fueritque incorruptibile [l 1Kb] pari modo et palpabile. Tamen quolibet pacto ingressus ex Euangelio ad discipulos ianuis clausis probatur, sicut et clauso utero uirginis natus. [m 1Kb] Quod si natus sic per uuluam iure dici non potest, ut isti uolunt, omnino nec ingressus per ianuas; et tamen ingressus ad eos conuincitur, quando in medio eorum stetisse legitur; sicut et de sepulcro egressus [n 1Kb] signato monumento monstratur, quando angelus reuoluit lapidem, et uacuum ostendit monumentum. Unde liquido constat quod sicut saxeum illud ostium [o 1Kb] ei peruium et penetrabile fuit, nec potuit cohibere uiuum, quem prius claudebat sub sigillo mortuum; ita et claustrum matricis atque genitale  uirginis cum esset clausum et signatum sigillo pudoris,  cum impleti essent dies pariendi, non potuit obstare partui integritas corporis; nec tamen [a 1Kb] eguit reserari, quia [b 1Kb] non oportuit ut esset tormentum ei qui erat honor matris et gaudium, quia Deo totum erat peruium in ea quidquid erat clausum; honor uero, quia totum erat deificum, [c 1Kb] quod natum . . . .

Fateor plane quod non tanta materies disputandi ualeat inueniri, cur signato sepulcro exierit, uel cur clausis ianuis introierit ad discipulos, quanta quod de Maria uirgine clauso exierit utero. In illis siquidem declaratur diuina maiestas, in hac autem monstratur diuina dignatio; et secundum [d 1Kb] humanitatem debitus honor matris, et reuerentia pudoris. Hinc quoque beatus Ambrosius hymnidicis laudibus testatur  quod claustrum pudoris permanserit, et uexilla uirtutum in ea fulserint, in qua tota maiestas deitatis uersatur, quousque plenitudo temporis aduenit pariendi. Ergo in qua claustrum pudoris integrum permansit, nulla  disruptio interuenit, nulla uexatio carnis, nulla feditas dire conditionis; et in qua uexilla uirtutum micarunt, nullum peccatum prime originis, ut cruciaretur, uiguit. Fulserunt autem uexilla uirtutum in illo sacro puerperio, quando uirgo concepit sine semine, uirgo peperit sine dolore et gemitu, et permansit [e 1Kb] uirgo fecunda prole. Hoc quippe est claustrum permanere pudoris, in nullo uiolatum esse genitale secretum, quod ei fuit apertum non in conceptu, non in partu, non in ulla confusione parturitionis. Nam et Ecclesia Christi omnis, tam Romana quam et Greca, sic sua et diuina fidenter canit auctoritate, quod peperit uirgo sine dolore, quod permansit inuiolata, quoniam eam in omnibus illesam seruauit Spiritus sanctus, ut uirgo haberet filium, et seruaretur ei honor tanto munere dignus, quanta sanctificatione uterus Deo fuerat dedicatus.

Explicit tomus de Partu uirginis Marie primus, una cum sacris uirginibus dedicatus.



INCIPIT TOMUS SECUNDUS DE PARTU uIRGINIS.


Inter sanctarum Scripturarum eloquia cauenda est semper uana et superstitiosa intelligentia; quia, sicut in Prouerbiis legitur, Peruersi difficile corriguntur, stultorumque infinitus est numerus . Et ideo quorumdam fratrum temeritas, quia semel [f 1Kb] cepit sacramenta diuini muneris procaci disputatione commaculare, et mysterium sacri partus superflua inquisitione discutere, malunt cum hereticis errare, quam cum Catholicis que male sentiunt corrigere. Unde sibi quia [g 1Kb] rimas uane disputationis inueniunt, sentinam praue colluuionis ad submersionem animarum fetidam nimis in Ecclesiis introducunt, dum dicunt mendose Mariam uirginem naturali lege Dominum peperisse, sicut relique pariunt femine, et non aliunde in partu incorruptam fuisse solummodo, nisi quia ex uiri coitu non conceperit. De cuius incorruptione iam me supra satis in priori tomo dixisse  credo; sed quia isti nostris non acquiescunt dictis,  peruicaci insultatione definiunt uirginitatem non aliunde quam ex coitu uiri corrumpi posse, neque corruptam uocare debere Mariam, licet iuxta legem pepererit omnium feminarum, eo quod, inquiunt, etsi uiscera uel genitale secretum more ceterarum feminarum patuit, ut nasceretur Christus, uirginitas tamen corrumpi non potuit; propterea Dei genitrix sola uirgo post partum et incorrupta fuit. Talibus igitur et huiuscemodi uaniloquiis [h 1Kb] dum sua diffundunt uenena, sanctorum Patrum pretermittunt auctoritatem, et commaculant catholicam fidem. Unde, queso, quia nostra dedignantur audire, audiant beatum Augustinum, cui contradicere fas non est, de hac re in libro Enchiridii  inter cetera disputantem. Ait enim: Nihil humane nature in illa susceptione fas est dicere defuisse. Non qualis de utroque sexu nascitur per concupiscentiam carnis cum obligatione delicti, cuius reatus regeneratione diluitur; sed qualem de uirgine nasci oportebat, quem fides matris, non libido, conceperat; quoniam  si uel per nascentem corrumperetur eius integritas, non iam ille de uirgine nasceretur; eumque falso  natum de uirgine Maria tota confitetur Ecclesia, que imitans eius matrem quotidie parit membra eius, [i 1Kb] et uirgo est. De quo sane opere ad uolusianum satis eleganter scribit, ad quem etiam librum nos legendum pro hoc remittit. Sed isti quia nec illum librum, nec hunc locum legere uolunt, errant sua temeritate decepti. Alioquin, ut hic egregius doctor fatetur , si uel per nascentem corrumperetur integritas uirginalis, non fas esset eam dicere uirginem, corrupta a nascente uirginitate. Et si corrupta esset uel per nascentem, quomodo integra esset et illesa uirgo? Audiant itaque [i 1Kb] hi uaniloqui tantum doctorem et resipiscant, ne forte introducant per suam falsam [k 1Kb] assertionem Christum in delictis conceptum, et iniquitatibus natum. Quia [l 1Kb] et si de uirgine non est natus, falsum est quod Ecclesia confitetur, ut hic ait; falsum et quod omnis Scriptura  Noui ac ueteris Testamenti de illa testatur. Sed quia omnino uirgo permansit, nullis [m 1Kb] pressa est doloribus, in nullo corrupta fuit. Et ideo [n 1Kb] non fecundarum spurcitias traxit, non sanguinis fluxum emisit, non corruptiones uiscerum [o 1Kb] intra extraque pertulit. Quod si talibus et huiuscemodi pateret puerpera tormentis, procul dubio uirgo non esset, quia uirginalis integritas uiolata esset. Hinc Sedulius rhetor Romane Ecclesie in Paschali suo opere ait: Infans namque paruus ac maximus, membris scilicet [p 1Kb] exiguus, sed deitate precelsus; per hospitalis templi sinceram defluens castitatem, non lesit corpus abscedens, quod non leserat cum uenisset. Quod si ita est, imo quia est, non ita natus est, ut ceteri nascuntur corrupto corpore, sed illesis uisceribus Deus et homo natus est. Unde adhuc idem; uere diuine generationis hoc secretum testis uirginis partus ostenditur, qui materni pudoris custos ingressus [q 1Kb] clausis uisceribus conceptus est et creatus. [r 1Kb] Nihil ergo apertius  dicere queunt, nichil manifestius ii sancti doctores de  partu uirginis, quam quod integra uirgo clausaque permanserit, ut fuit antequam pareret; quod omnino non esset, si in partu more ceterarum feminarum corruptioni subiaceret. Nulla igitur uirgo huiuscemodi subiacet passionibus, et ideo uere uirgo, quia integra et incorrupta [a 1Kb] est, iure dicitur. Sic et beata Dei genitrix, ut uere uirgo dicatur dum parit; ex toto recte clausa more uirginum et incorrupta creditur. Quod si non ita maneret incontaminata ut relique uirgines, uere uirgo non esset. Quod ut ostenderet Dauid propheta uaticinans de ea, satis congruo exemplo ita ait: Descendet sicut pluuia in uellus, [b 1Kb] et sicut stillicidia stillantia super terram . Quem uersum Cassiodorus senator in expositione Psalmorum pertractans, uellus sacratissimam uirginem Mariam intelligit detonsam ex ouibus Isrel, [c 1Kb] pluuiam uero diuinitati uerbi comparat; quia sicut pluuia in uellus cum summo silentio uenit, ita perfudit ac repleuit uirgineum corpus, et possedit uirgineam mentem. Miro itaque modo, miroque comparationis  exemplo [d 1Kb] firmauit uaticinando descensionis eius in uterum uirginis aduentum; quia sicut pluuia integrum et inuiolatum perfundit uellus, ita et diuinitas uerbi incontaminatam et illesam seruauit uirginem. Integram quidem eam inuenit et incorruptam, quando descendit sicut pluuia in uellus, et ingressus est uirginea uiscera; descendit autem et sicut stillicidia stillantia super terram. Unde idem propheta in duabus istis prophetie sententiis perfectam Christi Incarnationem explanat. [e 1Kb] Per stillicidia namque terram germinare cernimus, ex qua ad infusionem et [f 1Kb] humorem pluuie omne uirgultum agri germinatur, et omnis terre uiror nascitur. Sic et diuinitas uerbi descendens in Mariam sicut stillicidia super terram, germinare eam [g 1Kb] fecit germen uite, et non aliunde quam ex seipsa, [h 1Kb] id est, de carne uirginis per infusionem diuine maiestatis. Et ideo eque quod natum est ex ea, diuinum et humanum fuit, ita ut ex Maria neque diuinitas uerbi nata credatur sine  homine, neque homo sine uerbo, quia uerbum caro factum est, ac per hoc Deus et homo unus est Christus. Porro per pluuiam que descendit in uellus, non germinandi naturam expressit ex uellere, sed modum nascendi ex uirgine. Nam pluuia sereno tempore, quando perfundit uellus, eque ad ingressum seruat integritatem eius, eque ad egressum quando refunditur, quia in nullo a pluuia uelleris integritas uiolatur. Sic quippe de Maria uirgine prefatus ille celestis orator sentit, sicque confitetur, quod nec ad ingressum Filii Dei sit corrupta, nec ad egressum uiolata, [i 1Kb] sed in omnibus plena gratia, integra et illesa seruata; nec cum ingreditur, uterus aut uiscera corrumpuntur, nec cum euacuatur, reserantur. Manet quidem genitale secretum, sed clausum et immaculatum: euacuatur uterus, ut uellus a pluuia, sed non [i 1Kb] quassantur uiscera. Duabus itaque istis sententiis, ut prefatus doctor insinuat, Spiritus sanctus uoluit declarare, quod demum Isaias de Christo testatur  dicens: Quomodo descendit imber et nix de celo, et illuc ultra non reuertitur, sed inebriat terram, et infundit eam, et germinare eam facit . . . . . sic erit [k 1Kb] uerbum meum, quod egredietur de ore meo. Non reuertetur ad me uacuum, sed faciet quecunque uolui, et prosperabitur in iis ad que misi illud . Ecce quid per pluuiam Dauid uoluit significare, et quid per stillicidia: profecto Spiritus sancti infusionem, et uerbi diuinitatem, [l 1Kb] ut germinaret in uterum uirginis, uerbumque caro fieret; non ut corrumperet uirgineam terram, sicut isti uolunt, sed ut germen ex ea in fructum erumperet, terreque integritas illesa maneret. Quod si pluuie tanta uis est et natura, ut inebriet terram, et infundat eam, germinareque faciat, multo magis uerbum Dei, cui est uirtus et potestas, credendum quod repleuerit uirginea uiscera, et perfuderit, germinareque fecerit; nec tamen corrupit eam suo ingressu, sicut nec uiolauit in egressu. Et hoc est quod Dauid exorans Deo Patri ait: Confiteantur tibi  populi, Deus, confiteantur  tibi populi omnes . Et ne quereres quare ita confiteantur, continuo addidit: Terra dedit fructum suum; fructum utique uite, et fructum incorruptionis; fructum itaque de ligno uite, quod plantatum legitur secus decursus aquarum, et non fructum de ligno inobedientie. Fructus namque inobedientie est mors, et luctus, tristitia, gemitus, et dolor. Quia de fructu ligni uite magis gaudium et uita metitur quam anxietas et mestitia, magis integritas quam corruptio et disruptio uiscerum. Quibus profecto exemplis prophetalis sermo ubique magis iuxta allegoriarum figuras fructum declarat prolis et incorruptionem matris, quam prime damnationis illatas iusto Dei iudicio retributiones. Et ideo religiosius pertractandum est de partu uirginis, quam perscrutandum scrupulosius, quod non licet, latebras uentris. Unde nuper reperi in quodam authentico libro, ut fertur a multis, beati Augustini de secreto Dominice incarnationis sacramento, in quo inter cetera  legitur ad locum quasi suo colloquens familiarissimo; Lege, inquit, cum timore, caute, et ueni ad me, et dicam tibi quemadmodum uirgo concepit, quia melius est ut in sermone sit uerecundia, quam in fide periculum. Quibus profecto uerbis insinuat quam periculosa sit temeritas, et quam caute ac secrete cum religiosis ualde de talibus disputandum. Unde in eodem prosequitur opere fundendo preces ad Dominum magis quam uerba: Da mihi, inquit, ueniam, Christe, et parce ori meo, quia incarnationis tue mysterium temerarius narrator attingo. Et licet tu clausum dimiseris uterum, nobis tamen permisisti aperire incredulis Euangelium. Ecce inter cetera sacramenta totum Deo tribuitur; unde caritatis obsequio suppliciter imploro, quia longe ab eius laudibus inpares sumus.


Explicit tractatus de Partu uirginis.



FRAGMENTUM TRACTATUS DE PARTU uIRGINIS EODEM AUCTORE.





MONITUM LECTORI.

 Ex quo Acherii Editionem in superiori tractatu sequi decreuimus, constitueramus hocce illi fragmentum subiicere, cum ut ne omnino periret, tum quia in Feu-ardentii Editione et Cod. Ameliano reperiebatur, apud quos maximam partem conficiebat libelli de Partu uirginis, a quo quidem argumento non erat alienum. Nunc autem postquam illud attentius perlegimus, non tam similis, quam eiusdem omnino cum superiori libello argumenti nobis uisum est; tantasque huius cum altero affinitatis notas deprehendimus, ut si eius auctorem a nobis queras, non dubitemus ipsum Paschasium Ratbertum  asserere. Id ipsum iam antea ex styli similitudine subolueramus, nunc uero omnino exploratum habemus. Primo enim ad sanctimoniales sicut in superiori scribit, quas frequenter in fine alloquitur: »Unde quia tali ac tanto sponso, dilectissime, dicate estis, etc.« Aduersarios quos oppugnat fratres sicut et supra appellat: »Idcirco quatenus cessent fratres nostri, etc.« Idem omnino argumentum persequitur; unde concludit: »Quapropter cessent uaniloqui dicere quod communi lege sit natus de uirgine, etc.« Demum, quod eumdem auctorem apertissime demonstrat, aliquas sententias ex superiori libello tanquam proprias non semel laudat. Ait enim: »Quia si maledictio illa adhuc in Maria uiguit, adhuc et ipse Christus, ut sepe dictum est sub maledicto fuit.« Deinde alibi circa finem: »Nullas ascribant sacratissime matri contumelias intulisse, non gemitus, non dolores, non erumnas. . . . . . quia hec omnia, sicut sepe dictum est, in prima origine illate sunt uindicte et retributiones iustissime prime preuaricationis.« Dixerat uero hec omnia fere totidem uerbis in priori tractatu. Ergo de huius fragmenti auctore nulla amplius questio; quin credimus etiam partem esse ipsius libelli de Partu uirginis, que uel ad secundum tomum pertineret, uel tertium et ultimum conficeret; namque sermonem ad moniales esse nemo dixerit, qui animaduerterit hic etiam auctorem sicut in prima parte lectorem alloqui: »Si ad simplicitatem, ait, dictorum. . . . attendas, lector, etc.« De cetero Feu-ardentium cum Codice nostro contulimus, ex cuius lectione certe correctiori multa emendauimus.





[FRAGMENTUM.]

 . . . . . . . secundum narrationem suam, quam luculenter definiens et breuiter ante ait: [a 1Kb] Tu, inquit, clausum reliquisti uterum. Deinde addidit obscuriora mysterii, et ait: Dicam tamen quod [b 1Kb] in cubili nature conficitur. In uulua igitur uirginis  sanguis genitalis et semen eius humor fuit. Huius sanguinis humorisque substantiam celatam carnem intus fecit: accessit quoque Spiritus sanctus, et hec que fuerant [c 1Kb] ibi glutino commassata, animando formauit, formata quoque distinxit in formam hominis animatam, in qua Deus inclusus liniamentis suis tenebatur. Ecce dixi tibi, inquit, quemadmodum peperit; ita peperit quemadmodum ante concepit. In quibus nimirum dictis, si ad simplicitatem dictorum, et ad familiaritatem personarum attendas, lector, hec beati Augustini uerba sunt. Si autem ad calumniantium astutias, nec Deus uerbum ullis inclusus est liniamentis corporeis, qui est immensus, quamuis totus in utero sit clausus factus homo, quia totus Deus totum suscepit hominem, in unitate persone, ut uerbum caro esset; nec se admiscuit, ut confunderetur substantia uerbi in carnem, ac si duo liquores adinuicem, sed ut uniret sibi suscipiendo hominem sine diuisione et sine ulla commistione in Deum. Ac per  hoc ineffabiliter, licet fassus sit iste quod potuit, operatus est Spiritus sanctus, a quo conceptus est Christus: sicut est mater de qua conceptus est, ne duo dicantur patres. Ceterum de liquore seminis et de coagulo humoris, quod fuit in uirtute et potentia uerbi, quodammodo, prout loqui fas est, eleganter est locutus, quoniam ipse est mons Dei ille in Psalmis, mons pinguis et coagulatus in utero uirginis: et non illi qui falso suspicati sunt montes [d 1Kb] incaseati, sed solus ex uirgine Christus mons est, in quo beneplacitum est Deo Patri habitare in finem . Et ideo per Spiritum sanctum iure dicitur coagulatus, quia sicut lac [e 1Kb] emulsus est, et concretus de humore uel sanguine, quod est, ut physici uolunt, semen mulieris. Coagulatus est autem ac si ex lacte seminis, ut unus sit Christus,  ex quo conceptus est Deus et homo potentia sue deitatis, et uirtute quam ipse nouit, quia sicut beatus Augustinus ait, conceptus in carne non est carnaliter factus, cuius ortus ex carne ubertatem attulit, integritatem parientis non abstulit. Quapropter,  carissime, talia et huiuscemodi, ut hic premonuit uir egregius, caute consideranda sunt, et prudenter intelligenda sunt. Deinde absque ambiguo corde credendum est, et ore confitendum, ut ait, quod uirgo Dei genitrix ita peperit quemadmodum concepit; id est, quia uirgo immaculata clausis concepit uisceribus, sicut sacra confitetur Ecclesia, simili modo clausis et incorruptis peperit sine dolore, sine gemitu et sine tristitia et erumna; sic quippe ut concepit peperit. Nec enim aliter decebat, quia non esset uirgo incorrupta, neque flore uirginitatis, ut sunt relique uirgines, si esset uexata uel in partu. Unde beatissimus Leo in sermonibus de Christi Natiuitate ita loquitur: Quod noua natiuitate generatus sit, conceptus a uirgine, natus ex uirgine, sine paterne carnis concupiscentia, sine materne integritatis iniuria; quia futurum, inquit, hominum Saluatorem talis decebat ortus, qui et in se haberet humane substantie naturam, et humane  carnis inquinamenta nesciret. Ac deinde ait: Oportuit ut nouo nasceretur ordine, qui nouam impollute sinceritatis gratiam humanis corporibus inferebat. Oportuit ut primam genitricis integritatem nascens incorruptio custodiret, et complacitum claustrum pudoris, sanctitatis hospitium, uirtus diuini Spiritus infusa seruaret; [f 1Kb] que statu erant deiecta erigeret, confracta solidaret, et superandis carnis illecebris multiplicatam pudicitie donaret uirtutem; ut uirginitas, que in aliis non poterat salua esse generando, fieret in aliis [g 1Kb] imitabilis confitendo et renascendo. Nam, ut ipse testatur, hec natiuitas, licet sit in eo natura consimilis, origo est dissimilis, que humano usu et consuetudine, ut credimus, caret, quia diuina potestate subnixa est, ut uirgo concepit, uirgo peperit, uirgo permansit.  Non hic, inquit, cogitatur parientis conditio, sed nascentis arbitrium, qui sic homo natus est, ut uolebat et poterat. Ubi si ueritatem queris nature, humanam cognosce materiam; si rationem scrutaris originis, uirtutem confitere diuinam. Item ipse in alio sermone, de ipsa eademque Christi natiuitate: Natiuitas, inquit, Domini nostri Iesu Christi omnem intelligentiam superauit, et cuncta exempla transcendit. Nec potest esse [a 1Kb] ulli comparabilis, que est inter omnes singularis, que denuntiatur ab archangelo [b 1Kb] esse sine damno pudoris. Beata fecunditas sacram uirginitatem nec conceptu [c 1Kb] uiolauit nec partu. Superueniente quippe in ea Spiritu sancto, et Altissimi obumbrante uirtute, incommutabile Dei uerbum de incontaminato corpore habitum sibi humane carnis assumpsit, que etiam nullum contagium de concupiscentia traheret, et nichil eorum que ad anime corporisque naturam pertinent, non haberet. Quapropter recedant procul hereticorum  monstra opinionum, recedant infra suas tenebras insanarum sacrilegia falsitatum. Nos autem uenerantes adoremus partum uirginis cum magis, et uideamus atque intelligamus quod in principio erat uerbum apud Patrem, quod cum pastoribus Dominus ostendit nobis, in nullo diuidentes uisibilem ab inuisibili, corporeum ab incorporeo, passibilem ab impassibili, formam Dei a forma serui, quia etsi unum manet ab eternitate, aliud cepit a tempore; utraque tamen substantia sic in unam conuenit personam, ut nisi fides credat, sermo explicare non possit. Hinc itaque Prudentius peta suo preludens carmine idipsum confirmat dicens:

Intactam thalami uirtus diuina puellam
Sincero afflatu per uiscera casta maritat.
Incomperta ortus natiuitas iubet ut Deus esse
Credatur Christus: sic conditus innuba uirgo
Nubit Spiritui, uitium nec sensit amoris.
Pubertas signata manet grauis, intus et extra
Incolumis, florens de fertilitate pudica.
 uirginitas et prompta fides Christum bibit aluo
Cordis, et intactis condit paritura latebris.
Ergo, inquam, pubertas signata manet grauis; uirginitas non uiolatur, quia integritas hospitii non corrumpitur. Hinc est omnino quod sequitur: ipsa pubertas signata manet, intus et extra incolumis, florens de fertilitate pudica uirginitas. Quod si intus et extra florens, incolumis manet, constat in nullo eam fuisse contaminatam, non in gemitu, non in dolore, non in ulla carnis aut sanguinis corruptione; si totam intus et extra floridam fuisse sine ulla molestiarum uexatione, dum concepit, dum gestauit, dum peperit, quia in iis omnibus florens, plena gratia, illesa, et fecunda, intactis latebris paritura permansit. Quia ubi corrumpitur genitale secretum, nulla integritas, nulla uirginitas manet matris, non nature, non sexus; ubi pudor carnis uiolatur, non ullius flos integritatis. Porro partus iste genitricis Dei non fuit confusio matris de cuius ortu multitudo angelorum Gloria in excelsis  Deo canit , sed honor et gaudium. Idcirco, sicut Petrus Rauennas in sermone suo monet, non te conceptus turbet, non te partus confundat auditus, quando uirginitas quidquid est humani pudoris excusat. Que hic, inquit, uerecundie lesio, ubi iniit diuinitas cum amica sibi semper integritate consortium? Ubi est interpres angelus, fides pronuba, desponsatio castitas, dotatio uirtus, iudex conscientia, causa Deus, conceptus integritas, uirginitas partus, uirgo mater? Ac deinde in eodem: Stulte, inquit, unde sordes in uirgine matre, ubi non est concubitus  cum homine patre? Unde sordes in ea que nec concipiendo libidinem, nec pariendo est passa dolorem? Unde sordes in domo, ad quam nullus hospes accessit, sed solus ad eam fabricator Dominus uenit, uestem quam non habebat induit, [d 1Kb] eamque sicut inuenit clausam reliquit? Et sicut ille natus est solus inter mortuos liber, sic istius, ex qua natus est, matris pudor solus integer est. Et ideo nemo uestrum iudicet humano modo, quod diuino geritur sacramento. Nemo mysterium celeste discutiat ratione terrena. Nemo ex usu [e 1Kb] tractet nouitatis arcanum. Nemo quod singulare est ullo metiatur exemplo. Hec ille. Nos autem dicimus, quia omnino non esset uirgo Maria, saltem ut sunt relique uirgines, si esset uexata uel in partu. Nec puto quod ulla feminarum debet, teste conscientia, incorrupta uocari uelle, etiamsi fas esset ei concipere sine uiro, cum esset in partu tot corruptionibus [f 1Kb] pressa, quantis et quibus uexantur relique, cum pariunt, femine. Alioquin quid prodesset, si esset uirgo pudica in conceptu,  que esset tam misera sub maledicto in partu, multis afflicta doloribus, et corrupta impudice satis pro peccato suis cruciatibus? Non esset utique talis uirgo, talis et tam beata in partu, qualis fuerat in conceptu, si esset corrupta diris doloribus, ut corrumpuntur relique feminarum. Et non dico in partu, uerum etiam nec post partum permansisset uirgo. Et ideo quia non fuit huiusmodi partus sacratissime uirginis Marie, ut isti asserunt, canit et orat beatissimus Ambrosius: ueni, ait, Redemptor gentium; ostende partum uirginis: miretur omne seculum: talis decet partus Deum. Non enim ait, ostende conceptum uirginis, sed partum, ut istos reuincat erroneos, quod talis et tantus est, qualis Deum decet, et in quo miretur omne seculum. Plus enim in partu, ut ita dicam, aliquid declaratur, quam in conceptu. Quia in partu tota incorruptio ostenditur uirginis; in conceptu uero non aliud quam quia uirgo sine coitu grauidatur. Poterat namque, ut isti uolunt, si lege  humana nasceretur ex ea, demum uel in partu corrumpi, ita ut ipse conceptus homo [g 1Kb] feminea intacta corrumperet uiscera. Sed quia in partu omnino fuit incorrupta, probatur ex hoc quia et in conceptu. Et ideo beatus Ambrosius non ignarus tanti mysterii exorat et exoptat, ut ostendatur partus uirginis, quem isti ignorant, ut in utroque monstretur uirgo; [h 1Kb] quia si esset ut isti asseuerant, beata Maria uirgo non esset, neque partus eius talis esset ut deceret Deum, quia communis esset. Et si communis esset lege ceterarum mulierum, sub maledicto esset, sub quo pariunt omnes filie Eue. Et ideo non esset in quo miraretur omne seculum, sed in quo et cum quo lugeret, quod absit, omnis mundus. Nunc autem quia claustrum pudoris permanet, ut iste testatur, in partu corrupta non est. Et ideo ipse est qui repromissus est, de quo Isaias uates ait: Ecce uirgo concipiet, et pariet filium . uirgo utique concipiet et pariet uirgo, quia omnis diuinitas uerbi, etsi uirginis uterum non abhorruit,  uirginitatem tamen eius in nullo corrupit, nec in partu, nec in conceptu. Quapropter si se tantum humiliauit, ut formam serui acciperet, noluit corrumpere matrem, qui uenerat sanare corrupta, ut esset partus eius mirabilis, in quo miretur omne seculum: quod non [i 1Kb] faceret, si esset communis. Hoc namque est illud insigne miraculum, de quo prefatus propheta canit: Quia ipse Dominus dabit uobis signum . Ipse quidem per se et non per alium. Dederat namque multa signa per sanctos Patres, et patriarchas; sed hoc unum per seipsum dedit, quod ualde mirabile  est, ita ut miretur in eo omnis mundus, eo quod sit ineffabile. Et si signum est ut repromissum erat, sic completum est, ut natura nascentis comprobetur ex uirgine, et signum, quod ipse dedit, per se mirabile predicetur ex diuinitatis operatione. Hinc sane insaniunt, qui hanc geminam operationem in Christo ubique non intelligunt, uel non credunt, in quo nec diuinitas sine homine operata est, nec humanitas sine diuinitate uerbi. Et ideo ubicunque excellit diuina uirtus in homine Christo, diuini uerbi est sacramentum; ubi uero [a 1Kb] humana operatur natura in eo, quia formam serui suscepit, diuini uerbi exinanitio, ita ut in nullo diuisus inueniatur Christus, in nullo confundatur duarum naturarum gemina operatio. Et ideo Christus, iuxta Isaie uaticinium, totus est positus in signum populorum . Et non in qualicunque signo, sed, sicut Simeon ait, in signum cui contradicetur , quod adhuc hodie comprobamus fieri. Et si ei ubique hactenus contradicitur, etiam in partu natiuitatis. Nec  mirum si contradictores istos habeat, cui repugnant et contradicunt [b 1Kb] omnes aduersarii consortes Antichristi. Et ideo tales et huiuscemodi pestes nec immerito cum Antichristo exsecramus, quia quorum una est perfidia in calumniando, una erit pena damnationis in perseuerando. Idcirco quatenus cessent fratres nostri a talibus, et canant nobiscum fideliter cum sancto Ambrosio: ueni, Redemptor gentium: ostende partum uirginis; miretur omne seculum, talis decet partus Deum. Talis [c 1Kb] utique qualem Christi confitetur Ecclesia, et non qualem isti autumant et confingunt sibi mendose. Non in quo confundatur pudor uirgineus, sed in quo miretur omne seculum, et collaudetur Deus. Non qui materna corrumpat uiscera, sed qui corrupta restauret, et innouet uniuersa. Quoniam hoc est nouum illud miraculum, iuxta Ieremiam, quod Dominum facturum repromittit super terram , non in quo uetustas peccati deseuiat corrumpendo uirginea membra, sed  in quo renouentur omnia. Unde Augustinus in Epistola ad Ephesios: Quid enim in homine, qui a Saluatore nostro assumptus est, non nouum fuit? conceptus, natiuitas, partus, infantia, doctrina, uita, uirtutes. Et ideo ex toto iure nouum dicitur, sicut in conceptu, ita et in partu. Quoniam si esset in eo partu aliqua corruptio, esset peccati contaminatio, pro quo deseuiret in Maria antiqua maledictio. Quia si maledictio illa adhuc in Maria uiguit, adhuc et ipse Christus, ut sepe dictum est, sub maledicto fuit. Sed quia solus inter omnes liber fuit a culpa, libere egit in nascendo ex Maria, libere et in omnibus pro quibus uenit. Alioquin si ipse ex matre coinquinatus esset, aut materna uiscera quasi pro peccato corrumperet, et sordibus ex uitio prime damnationis coinquinaret, non esset Dei Filius, sed adoptiuus, ut ceteri; quinimo nec adoptiuus, et nullus esset per quem adoptaretur ipse, si non esset proprius. Nunc autem, sicut beatus Augustinus testatur in omnibus libris  suis, ex quo cepit esse, sine dubio in utero uirginis Filius Dei unicus esse cepit. Sed esse cepisse dicitur, non secundum id quod Deus est, sed per id quod homo fieri temporaliter est dignatus. Nam qui semper erat Deus, ipse cepit esse homo: non aliter ipse quam Christus Deus est homo; unde ab omnibus, sicut et ab ipso, ubique unicus Dei Filius predicatur. Hinc quoque in epistola sua ad Petrum: Quibus, inquit, uerbis explicabitur carnis illius excellentia singularis, cuius diuina est ex ipsa sui perceptione persona? Quia sic uerbum caro factum, ut in una  persona esset cum carne sua Unigenitus ac sempiternus Deus ipsa sue carnis conceptione conceptus. Ipse unigenitus dum conciperetur, [d 1Kb] ueritatem cepit carnis ex uirgine. Et ista est, inquit, clausula, quod Deus factus est filius uirginis Marie, et Maria uirgo mater facta est Unigeniti Dei. De quo sane mysterio Cyrillus ad Nestorium ita unum Christum confitetur, scilicet Deum et hominem, non tanquam hominem adorantes cum uerbo, ne per hoc diuisio quedam Spiritus introducatur; sed unum eumdemque adorantes in unitate persone, quia non alienum a uerbo corpus suum est, neque diuisum; quia uerbum caro factum est, et homo in Deum ita counitus et assumptus, ut unus sit Deus, cum quo iam ipse etiam assidet Patri in Trinitate perfectus. Et ideo non Deus recens, neque homo purus; sed unus integer Christus cum Deo Patre, et cum Spiritu sancto colitur et adoratur. [e 1Kb] Quod sane mysterium non maledictionis est fructus, non concipientis gemitus, non dolor parturientis, non adoptio uentris. Et ideo non est ille  adoptiuus filius, sed adoptator, ut ita dicam, ceterorum; quia non in iniquitatibus concepit eum uirgo mater, neque in delictis peperit, sicut relique pariunt mulieres, [f 1Kb] que conceptum de Spiritu sancto, et natum, unum in utraque natura Deum ueraciter peperit; que ut in conceptu ita et in partu uirgo permansit, quod nulli alteri unquam contingere potuit; quia quidquid corruptio humana in corruptis generat uisceribus incorruptum esse non potest. Ideo corrupte nature filii de concubitu iniquitatis concepti, et in delictis de matris utero cum doloribus proiecti, non aliud esse queunt quam ire filii. Hinc ergo est quod regenerantur ex aqua et Spiritu sancto, ut per hanc regenerationem soluantur ex Christi gratia a delictis prime damnationis, et adoptentur in filios Dei. At uero Christus non adoptiuus, sed proprius Dei Filius in plenitudine temporum uenit, missus a Patre, natus ex muliere, factus sub lege , qui solus non eguit regenerationis  sacramento, neque renasci, [g 1Kb] quoniam conceptus et natus non aliud fuit quam proprius Dei Filius, qui nobis per adoptionis gratiam sua dignatus est benignitate per lauacrum regenerationis largire fraternitatis consortium. Unde Ioannes: Quotquot autem receperunt eum, dedit eis potestatem filios Dei fieri . Quam sane potestatem a Patre genitus ipse ex sua natura in se habuit, et non aliunde, ut proprius esset Dei Filius, et dare quibus uellet gratis adoptionis gratiam. Et quia ita est, absit ut Christus ita natus credatur ut ceteri, sicut nec conceptus, quia Filius Dei est unicus de Patris natura genitus. Quapropter audiant tam stulti disputatores, et non ascribant uile aliquid, aut fedum in Maria, uel triste, sed gaudium; non dolores, sed salutis gratiam in ortu Saluatoris. Audiant iam impletum in partu uirginis quod Habacuc propheta ualde [h 1Kb] perspicuus olim cum pauore et exstasi a longe cernebat tremebundus: Domine, audiui auditum tuum et timui,  consideraui opera tua et expaui . Ac deinde: In medio duorum animalium cognosceris. Cognosceris autem quia dicit, insinuat quod priusquam nasceretur de Maria, non satis notus erat. Unde uellem isti tam religiose intenderent et considerarent partum uirginis, quem propheta talis et tantus a longe futurum prenoscit, qui pre admiratione pauens ac tremens dicit: Domine, audiui auditum tuum, et timui. Et ut ad te loquar, quid audisti, sanctissime uates? Queso, indica nobis, quid audieris, quod cum tanto stupore miraris, uel quid ex eo  auditu, quod tantum contremiscis? Non enim loqueris ex usu ineffabilia, que cernis. Quia dicis auditum tuum audiui, non puto quod consuete loqueris; uocem enim nos audiuimus alicuius, et non auditum, quia auditus alterius non est, nisi eius cuius et in quo est. Et ideo forte auditus tuus potius res est quam sonus, imo uox quam conuersus Ioannes uidit . Hanc tu forte uocem considerans cernis uerbum consubstantiale, pro quo sic pauescis; ac per hoc unum est quod audis, et quod conspicis. Pro qua profecto uoce et auditu ualde perterritus sic exclamas. Sed ne forte nos extraneos relinqueres ab huiusmodi intellectu, continuo addis dicens: In medio duorum animalium innotesceris, dum appropinquauerint anni cognosceris, dum aduenerit tempus ostenderis. Ecce quam patenter insinuas quid audieris. Audisti itaque uerbum Patris, et conspexisti non auditu auris, sed auditu mentis. Et hoc est opus mirabile, quod consideras. Considerabat enim mysterium incarnationis eius, et partum sacre uirginis. Ideo ait: In medio duorum  animalium presepe recognosce; et cum appropinquauerint anni, et aduenerit tempus, plenitudinem intellige pariendi, quando Deus Pater, iuxta Apostolum , misit Filium suum [a 1Kb] factum ex muliere, factum sub lege; quia tunc innotuit credentibus quod absconditum erat seculis et generationibus, et cognitum est quod nondum fuerat reuelatum, et ostensum quod semper erat occultum. Unde Isaias: Tu es, inquit, [b 1Kb] Deus absconditus, et nos nesciebamus te . Erat quidem Deus, sed absconditus. Sciebant autem plures quod esset Deus unus, sed nesciebant quod esset Filius. Idcirco recte nec Pater cognoscebatur; sed cum uenit plenitudo temporis, innotuit seipsum et declarauit Patrem. Agnito itaque Filio, agnitus est et Pater. Ostensus tamen primum in presepio est per stellam in medio duorum animalium, quando et annuntiatum est per angelum, quod ipse sit Filius Altissimi. Hec est namque uisio illa mirabilis, et auditus ualde ineffabilis.  Hec est ipsa eademque contemplatio, quam uidit Isaias, quando ait: Puer natus est nobis, et filius datus est nobis . Nobis quidem natus, et non sibi, sicut et datus, qui semper erat cum Patre natus. Et qui erat Patri ceternus unigenitus in natura deitatis, ipse unus idemque ex tempore natus per uirginem, et datus est nobis. Nobis quidem natus, et non sibi, quia ceternus Patri erat Filius. Quapropter cessent uaniloqui dicere, quod communi lege sit natus de uirgine, super [c 1Kb] quem omnes mirantur prophete, cuius natiuitatem in seculo cum audiunt, timent et gaudent, pauent et adorant, silent et narrant, laudant quod explere nequeunt. Unde laudemus et nos, carissime, et credamus quidquid est ad liquidum in hoc partu, quod penetrare sensibus et intelligere non ualemus. Occurrite, sponse Christi, ad partum uirginis et ad presepium. uidete, queso, miraculum; uidete de uerbo hoc cum pastoribus, adorate cum magis, quia  uerbum quod erat in principio apud Patrem, iacet in presepio caro factum: et quod in presepio tunc iacuit, nunc in dextera Patris residens regnat. Quapropter non nobis uilis uideatur sponsus qui in stabulo tam humiliter iacet, cui obsecundat Gabriel, et collaudant angeli, cui stella famulatur, et totus deseruit mundus. Nolite, obsecro, cum istis perscrutari latebras uirginei partus, quasi corruptas, quia et ipsi defecerunt  scrutatores scrutantes scrutinium uanitatis ; quia talia sentiunt, qualia Domini matrem non decent. Sed uenite cum gaudio, et uidete procedentem Dominum planissima fide tanquam sponsum de thalamo suo; non, ut isti garriunt, doloribus uirginea membra corrumpentem, nec genitale matris secretum uiolantem, sed diuinitus exsultantem, ut Propheta canit, et procedentem libere de aula uentris, tanquam sponsum de thalamo suo, quia [d 1Kb] peruius factus est ei uterus clausus. Cuius nimirum egressus a summo celo fortis narratur ad currendam uiam, et recursus usque ad sedem Patris . In quibus totus [e 1Kb] uobis uirginibus et Ecclesie sue festiuus procedit sponsus, exsultans ut gigas, ut sibi letus ducat uxorem. Et ideo non sunt audiendi, qui dicunt quod quando processit de utero uirginis quasi sponsus alacer, tunc doloribus afflixerit matrem, corruperit uiscera, uiolauerit pudicitiam, multiplicauerit tristitias et erumnas, auxerit gemitus. Quod si omnino ita esset, non satis  probabiliter diceretur Dominus tanquam sponsus procedens de thalamo suo; [f 1Kb] nam sponsus quando procedit de thalamo suo, semper iucundus et alacer gaudet uideri. Nec dubium quin uterus Marie uirginis ipse sit thalamus, in quo sponsi ac sponse, cum caro fit uerbum, federa [g 1Kb] iunguntur nuptiarum. Non enim, sicut testatur Cyrillus, caro Christi uel corpus thalamus uel templum debet intelligi, sed uterus uirginis, [h 1Kb] quia in Christo non due sunt persone, sicut nonnulli hereticorum uoluerunt: quoniam non sic creatura, ut sanctus iste testatur, in societatem sui creatoris assumpta est, ut ille habitatoris, et illa habitaculi teneat locum; sed ut ita nature due alteri altera uniretur, et in tantam conueniant unitatem ut utriusque diuersitas unus idemque sit filius. Propterea cum nascitur homo de Maria uirgine, non purus homo, neque communi lege nature, sed Deus Dei Filius, non cum eo, sed in eo nascitur. Sicut et cum soluitur templum corporis  Christi ex Euangelio, et resuscitatur, Deus homo soluitur in mortem, et Deus homo resuscitatur ad uitam. Non enim ita soluitur hoc templum, ut separetur a uerbo, sed sic soluitur, ut possit Deus pati et mori in homine. Quoniam, sicut beatus Augustinus ait, ut ipse qui natus est de Patre, Deus uerbum natus est, et de matre uerbum caro factum est. Unus igitur atque idem Deus, Dei Filius, natus ante secula, natus et in seculo, et utraque natiuitas unius est Filii Dei. uerumetiam, inquit, de eodem matris utero idem Deus homo exiuit, et in sepulcro idem Deus homo factus iacuit, et ab inferis idem Deus homo die tertia resurrexit. Quapropter, queso, audiant, quia in nullo ex quo conceptus est Deus homo, soluitur Christus; alioquin, sicut ait Ioannes apostolus, qui soluit Iesum Christum, hic non est eius, sed hic est Antichristus . Idcirco cessent a talibus deliramentis, et confiteantur cum sanctis Patribus sic eum esse natum de uirgine Maria,  ut dignatus est et ut decuit Deum; nullas ascribant sacratissime matri contumelias intulisse, non gemitus, non dolores, non erumnas, non ullas uiscerum uexationes, non ullas dire tristitie corruptiones, quia hec omnia, sicut sepe dictum est, in prima origine illate sunt uindicte et retributiones iustissime prime preuaricationis. A quibus omnibus beata uirgo Maria quantum est aliena a culpa, tantum procul  dubio libera fuit a doloribus, et a pena. Qua de causa, carissime, exsultate in Domino et congaudete, quia tante gratie comparticipes facte estis; congratulamini, quia non solum castitatem, uerum et uirginitatem integram illibatamque sponso uestro Deo religiose satis admodum uouistis. Unde quia tali ac tanto sponso, dilectissime, dicate estis, seruate immaculatum connubium uestrum, et dotalia iura, que non nisi fide integra et operibus seruantur. Exorate, queso, pro me, quia dignus non sum uobiscum ante thronum huius uirginis dulcia cantica frequentare dramatis, saltem mihi uenia donetur uestris intercedentibus meritis. Deinde, obsecro, agite precibus hoc munus quamuis subulco uobis sermone dicatum, uirgo beata uestro dignetur obsequio suscipere, quia, ut scitis plenissime, nostris non eget laudibus, quam omnis illa supernorum  societas hymnidicis indesinenter celebrant melodiis;  neque iam ullis potest obfuscari calumniis, que gloriosa super choros angelorum sublimata, ueneratur ab omnibus, et dum adorant et collaudant Filium Dei, ipsum eumdemque eius confitentur filium, et recognoscunt non alium esse, [a 1Kb] qui cequalis et substantialis Deo Patri credatur et adoretur ab omnibus, quam qui natus est de utero Marie uirginis. Et ideo, sponse Christi, sic respicite ad cunas, et ad presepium, ut eum semper consedere intelligatis in dextera Patris, non iam uagientem inter crepundia, neque pendentem in cruce, sed regnantem super omnia, cui data est, ut ipse testatur, omnis potestas in celo et in terra , cui flectitur omne genu celestium, terrestrium, et infernorum, et omnis lingua confitetur, quia Dominus iehsu Christus sponsus uester [b 1Kb] in gloria est Patris . Amen.




ALIUD FRAGMENTUM EX LIBELLO DE PARTU uIRGINIS. Prout est in Editione Feu-ard. et Cod. Ameliano, in quo exoraium potius cuiusdam sermonis ad populum continetur.


 Quotiescunque, dilectissimi, uobis aliquid pro amore Creatoris nostri in eius creatura dignis laudibus predicatur et extollitur, ad eius procul dubio laudem refertur, qui auctor creaturarum est, ut de creatura sua factor intelligatur et laudetur; quoniam, iuxta Apostolum, inuisibilia Dei per ea que facta sunt, intellecta conspiciuntur ; sicuti, ut ita dicam, fieri solet in quodam laudabili et mirabili artificio, dum quidquid in eo multis et magnis laudibus effertur, totum ad gloriam et laudem manus artificis iure inspicitur. Sed longe incomparabiliter  Deus laudandus est in sanctis suis, et in omnibus operibus suis predicandus. Hinc quoque Dauid: Laudate Dominum, inquit, in sanctis eius, laudate eum in firmamento uirtutis eius . Quod ut digne possit fieri, fides prius adhibenda est, quoniam omnia opera eius in fide; deinde intelligentia requirenda; alioquin, nisi credideritis, sicut Isaias ait, non intelligetis . Intelligibilia autem Dei per ea, ut dictum est, creaturarum que facta sunt et fiunt in sanctis eius, digne in fide cum pietate  deuotionis considerata intelliguntur, intellecta uero ad plenum uere laudantur . Que nimirum laus in conspectu Dei et angelorum eius tanto amplius gratificatur, ut acceptior fiat, quanto in eisdem sanctis et ueris operibus Deus sapienter fide creditur, et intellectu pie uidetur. Hinc quoque Dauid ualde gratulabundus, tertio repetendo exhortatur dicens: Psallite Deo nostro, inquit, psallite regi nostro, psallite ; Patri uidelicet ac Filio; et ut Deus Trinitas commendetur una cum Spiritu sancto, psallite, inquit, sapienter . De quibus profecto  quisque non recte intelligit aut credit, non dico sapienter, uerum nec utiliter, sed in uanum psallere uidetur. Ideo, dilectissimi, adhibete diligentiam in omnium sanctorum festiuitatibus, maxime uero in hac celebritate genitricis Dei, ut bene intelligendo ac recte uiuendo, in eius laudibus digne assistere, et sapienter Deo psallere possitis; quoniam quidquid genitrici eius officiosissime impenditur, illi nimirum impenditur, cui iure patet omne clausum . . . .



S. HILDEFONSI SERMONES DUBII.





ADMONITIO AD LECTOREM.

 Noli mirari, lector optime, quod sequentes sermones operibus dubiis et incertis sancti Hildefonsi a nobis accenseri uideas, quos tamen audis a uiris non indoctis tanquam suos frequentissime laudatos, et quasi Hildefonsinos communi opinione receptos. Facimus etenim nec temere, nec sine aliorum uirorum magna doctrine laude prestantium suffragiis, sine quibus nunquam ausi fuissemus iudicium de illis adeo aperte pronuntiare. Neque enim ignoramus quante inuidie res plena sit, opiniones uetustate quodammodo consecratas, atque hominum animis altis radicibus infixas euellendas suscipere; quamque difficile in operibus sanctorum Patrum paulo accuratius examinandis atque diiudicandis occupatum, intemperatioris critices notam effugere. Itaque quod dicimus, rem esse ualde incertam, utrum sermones isti reuera sint sancti Hildefonsi, non nisi post seriam meditationem, longumque examen illorum institutum, post multas eorum inter se, tum cum aliis operibus sancti Doctoris collationes factas, facem semper nobis preferentibus uiris omni doctrina et eruditione prestantibus, denique non nisi grauibus rationibus adducti, pronuntiamus. Que omnia paulo fusius exponere opere pretium erit.

De sancti Hildefonsi sermonibus nichil amplius ad posteriorum temporum memoriam peruenerat preter historicorum testimonium, a quibus commemorantur nonnulli sermones ab ipso conscripti, et cum ceteris operibus suis in lucem emissi; neque postrema secula ullum illorum Exemplar uiderant, donec seculo decimo sexto omnium primus Franciscus Feu-ardentius, nobilis theologus Parisiensis e fratr. Minorum  familia, ex antiquo Codice ms.  una cum libro de uiginitate perpetua sancte Marie, et altero libello de Parturitione superius excusso, sermones duodecim sub nomine sancti doctoris euulgauit. Scilicet deceptus fuit uir alioquin oculatissimus, quod sermones tali nomine inscriptos forsitan reperisset, neque illud a uero abhorreret, quando sanctum Hildefonsum sermones scripsisse constaret. Inuentum uulgatumque thesaurum omnes communi acclamatione suscipere, probare, laudare; Hildefonsi sententias unusquisque producere, ornare, amplificare; nemo de eis uel leuiter dubitare, uel ad illorum examen animum adiicere. Qua ex re non multo post communis apud omnes litteratos opinio percrebuit sermones istos germanos esse Hildefonsi fetus.

Post hec uero accidit, ut ex doctoribus aliqui illorum lectioni serio incumbentes, nonnulla in eis prima fronte suo iudicio minus probanda offenderint, quorum occasione de illis ad nouum examen reuocandis, legitimoque illorum parente diligentius inuestigando cogitarunt. Hos inter primus nobis occurrit P. Ioannes Poza, qui in suo Elucidario beate Marie uirginis ad illustrandum argumentum de illibata Deipare conceptione, testimonia ex Hildefonso nostro adducta expendere aggressus, eo fine ut incerta et spuria a certis legitimisque secerneret, multa sibi uisus est in hisce sermonibus reperisse, cum ab Hildefonsi more et stylo, tum ab eius doctrina pietateque omnino aliena, que non essent temere, nec sine grauissimis probationibus  tanto doctori imputanda.

Poze iudicio Theophilus Raynaudus re de nouo explorata acquieuit. Amborumque sententie, qui eos secutus est D. Nicolaus Antonius, in Bibliotheca antiqua Hispanie libenter suffragatus est, postquam Poze censuram totidem uerbis retulisset. Deinde P. Remigius de Ceillier in opere Gallice edito de Scriptoribus Ecclesiasticis, nullo pacto ait sibi persuaderi posse predictos sermones esse sancti Hildefonsi.

Ergo ex duplici capite, si istos doctores audimus, oportet sermones prefatos sancto Hildefonso abiudicare: nempe ex doctrina in eis contenta, et ex proprio uniuscuiusque stylo. uerum, ut ingenue loquamur, Poze censuram in his que doctrinam spectant minime probare possumus; neque enim  uidemus quid sit quod erroris merito insimulari queat. Tria siquidem sunt que fidei absona piisque auribus minime ferenda censet perdoctus uir: primum, quod sermone 5, de Assumptione, dicitur non debere indubitanter affirmari beatam uirginem fuisse cum corpore in celum assumptam , ne incerta pro certis recipiantur. Alterum, quod sermone precedenti pia quadam temeritate asserere audet festum Assumptionis aliquod remedium et refrigerium afferre claustris infernalibus, adeo ut in eo die ministri Tartarei non audeant pertingere suos captiuos quos recolunt redemptos sanguine filii tante uirginis. Tertium denique, quod in homilia de Purificatione asseuerat corpus Christi Domini fuisse quadraginta dierum numero formatum in utero uirginis. Hec totius censure summa, cuius singula capita facile diluuntur.

Nam quod de assumptione corporis uirginei dubitanter scribit auctor, illud ex sermone Assumptionis desumptum est, qui ab eo laudatur sub nomine sancti Hieronymi, cuius certe non est, sed uel Sophronii auctoris Greci Hieronymo supparis, ut placet aliquibus, uel, ut uolunt alii, auctoris multo recentioris, sed illorum priorum seculorum, qui potuit illud asserere sine ulla offensione: nempe pie ab aliquibus tunc temporis credi beatam uirginem fuisse in corpore assumptam in celum, uerum indubitanter tanquam certum non posse affirmari, in quo certe errorem nullum animaduertimus. Neque si quis Hildefonsi seculo idem pronuntiasset, facile esset erroris arguendus, quando non in omnibus Ecclesiis, neque ab omnibus doctoribus ita certo tenebatur, sed tantum in aliquibus; quemadmodum colligitur ex sermone secundo de Assumptione falso Augustino attributo, cuius auctor post sanctum Isidorum, quem laudat, scribebat. Quod tamen, postquam ab uniuersa Ecclesia receptum est, atque omnes sacri doctores in ea ueritate consentiunt, si quis inficiari, uel de eo dubitare auderet, temeritatis notam non effugeret.

Nec ualidius est quod secundo loco opponebatur de refrigerio et leuamine per uirginem allato claustris infernalibus in anniuersario die sue assumptionis. Quis enim miretur illorum temporum doctorem huiusmodi pie temeritati, ut ipse uocat, lubenter indulsisse in beate uirginis gloriam, qui sciat sanctum Augustinum  quorumdam sententiam improbare ausum non fuisse, qui existimarent damnatorum penas certis temporum interuallis aliquatenus mitigari, ita ut in ira sua non contineat Deus miserationes suas; non eterno supplicio finem dando, sed leuamen adhibendo, uel interponendo cruciatibus? Deinde unde euinci potest hoc loco auctorem fuisse locutum de hominibus in eternum damnatis in infernum ob grauia peccata, et non potius de animabus sanctis, que in Purgatorio torquentur? At uero his et damnatorum captiuorumque nomina conueniunt, atque a ministris Tartareis in claustris infernalibus torqueri nemo ambigit.

Denique quod ultimo loco obiicitur de formatione corporis Dominici quadraginta dierum circulo peracta in utero uirginis, si quam habet difficultatem , non aliam uero quam que in uerbis Augustini reperitur, in lib. LXXXIII Quest., q. 56, unde hic locus uidetur fuisse desumptus ab illius homilie scriptore. uerum cum Augustini uerba nullus sit theologus, post Magistrum Sententiarum, qui non ea sano sensu exposuerit, ex illorum commentariis potest huic loco solutio accommodari. Hisce igitur de doctrina criminationibus dilutis, reliquas animaduersiones exponamus, quibus euincitur istos sermones minime censendos esse exploratos Hildefonsi fetus.

Et primo quidem id quod omnium maxime Feu-ardentio persuasit hosce sermones esse Hildefonsi, scilicet quod in illo suo Codice ms. satis uetusto una cum aliis operibus eiusdem sancti doctoris reperisset eos, quemadmodum tanti uiri errorem eleuat, ita quam leuis momenti fuerit, postea manifeste apparuit. Erat enim etiam in illo Codice immediate post libellum Hildefonsi de perpetua deipare uirginitate ille alius tractatus de Parturitione proxime a nobis editus, quem, ut premonuimus, nemo non Hildefonso abiudicat. Quoniam licet sub eius nomine reperiatur, longa tamen experientia compertum est fuisse in more apud antiquos ante artis typographice adinuentionem, ut uariorum doctorum lucubrationes ad idem presertim argumenti genus spectantes in eumdem Codicem congererent, nulla sepissime auctorum diuersitate notata; que res immane est quot errores circa genuina uniuscuiusque opera pepererit. Abundant undique exempla, quorum nos, ut alia omittamus, simile deprehendimus in ipso Codice nostro Ameliano iam sepius laudato in horum opusculorum Editione. Est enim fere totus expressus ad normam Codicis quo Feu-ardentius usus est: iidem in utroque tractatus, eodemque ordine dispositi, nisi quod noster correctior est, atque uno sermone auctior, qui inscribitur De sancta Maria. At uero post hec omnia animaduertimus aliquot folia membranacea abscissa, in quibus abs dubio alius tractatus continebatur de laudibus beate uirginis, cuius locupletissimus index adhuc remanet ad calcem ipsius Codicis, eadem qua cetera manu exaratus. At uero predictus libellus non est propterea Hildefonsi censendus, sed uel Anselmi, aliusue qui de beate Marie laudibus scripserit.

Huic animaduersioni multum ponderis adiiciunt, que a uiris doctis obseruata sunt circa horum stylum.  Quanquam enim nullus sit certus et exploratus Hildefonsi sermo, quocum istos contulerint, quantum tamen ex ceteris operibus coniicere potuerunt, nichil minus in eis uident quam Hildefonsum. Siquidem propria illa scribendi ratio conformatioque Latini sermonis, que Patrum Gothorum quasi characterem exprimit, nusquam apparet. Unum certe cuilibet paulo attentius illos perlegenti exploratum erit, non uno, nec duplici, sed multiplici stylo esse conscriptos, quod plures prodit auctores. Siquidem primus, et quartus, qui primi quasi compendium est, unius auctoris esse perhibentur; tertius, quintus et sextus, alium sapiunt auctorem; septimus et octauus omnino a precedentibus diuersi; decimus nulli priorum similis. Alius Scripturarum testimoniis totus intextus est; alii Patrum et doctorum citationibus abundant. In quo illud est omni animaduersione dignum, quod cum in eis aliquando laudentur Hieronymus, Ambrosius, Augustinus, Sedulius peta, unius Gregorii Magni nomen nusquam personat, Gregorii, inquam, illius, qui nostris Patribus Gothis solus ipse instar omnium erat, cuius unius doctrina maxime delectabantur, cuius sententias semper in ore habebant, quibusque solebant omnem orationem conspergere, ut uidere est cum in Isidori operibus, tum in ipsius Hildeionsi libris de Annotatione baptismi, et de Progressu spiritualis deserti; quamuis in libro de uirginitate perpetua sancte Marie nullam eius mentionem fecerit, quemadmodum nec alterius doctoris, testimoniis Scripturarum urgendis, prout res postulabat, unice intentus.

Ex quibus omnibus non temere colligi posse uidetur ex primis undecim sermonibus nullum esse qui certa aliqua ratione Hildefonso nostro ascribendus sit. Neque de tribus postremis, quos adiicimus, est magis explorata sententia. Namque prioris, qui de sancta Maria inscribitur, nullum aliud est argumentum, quam quod unus Codex Amelianus inter ceteros illum exhibet. Duo reliqui suam ueritatem P. Florezio persuaserunt, quoniam postquam ab editoribus sancti Augustini, qui parens eorum credebatur, reiecti sunt tanquam spurii, reperti fuere in Codice suo ms. seculi XIII, post libellum de uirginitate sancte Marie, sub nomine sancti Hildefonsi. Quod argumentum quantum per se ualeat, uidimus, nisi solidior ex stylo et materia coniectura capiatur, quam quidem nos eruditorum arbitrio relinquimus, qui illis perlectis iudicabunt quamnam habeant hi sermones cum genuino sancti doctoris stylo, atque etiam cum precedentibus sermonibus similitudinem. Nos herentes rem in medio relinquimus, atque ad illorum accurationem Editionem procedimus.





[SERMONES.*]



SERMO PRIMUS. DE ASSUMPTIONE BEATISSIMAE ET GLORIOSAE uIRGINIS MARIAE.


Hodie, dilectissimi fratres, natalitia beate Marie celebramus; [a 1Kb] et iam sinceris uestris meritis ac precibus adiuuemur, quatenus ipsa interuenire dignetur, ut et ego uos solemniter exhortari queam ad profectum salutis uestre, uosque deuote percipere ualeatis, ut simul nos omnes in eius laudibus digni inueniamur. Non enim ab omnipotente Deo tam effectus tantarum rerum quam uoluntas requiritur. Et ideo, ut credo, pro bona uoluntate, dilectissimi, prestabit uires loquendi, quas imperitia denegat, qui et uobis plenissime gratiam intelligendi dedit, quoniam leti ad eius festiuitatem deuotique celebrandam occurrimus, ante cuius torum olim multitudo celestis exercitus decantauit: Gloria in excelsis Deo, et in terra pax hominibus bone uoluntatis . Quapropter sit nobis bona uoluntas in affectu, erit pro certo  Dei adiutorium in prouentu, ut et competenter intelligere possimus quam laudamus, et laudare religiose uirginem, cuius hodie solemnia colimus. Ante cuius torum profecto quo puer reclinatur in stabulo, inuitant nos, ut dixi, angeli canentes: Gloria in excelsis Deo, ut insinuent uocibus quod idem qui natus est in carne, Deus et homo est. Et quia Deus est, gloria in excelsis, ubi peccatum non est, sed perpetua laus amplior predicatur; quod autem idem homo, in terris, ubi seditio et bella sunt indesinenter, propter reconciliationem Mediatoris pax hominibus bone uoluntatis nuntiatur, ac sic unus idemque Christus utrumque complectitur. Et ideo sursum in celis non minuitur gloria superiorum ciuium, sed augetur; nec deorsum in terris propter discordias frustratur pax hominibus bone uoluntatis, sed prestatur. Propter quod ad huius cunas infantie, quas angeli frequentant, inuitat nos sanctorum prophetarum chorus, imo et sapientia Dei Patris inuitat nos, et Spiritus sanctus:  Ante torum, inquiunt, huius uirginis frequentate nobis dulcia cantica dramatis. Dramaton enim, carissime, genus est carminis, quo genere Cantica Canticorum edita leguntur. En iubemur, ut caritas amplior commendetur, eo genere canendi dulcia cantica in huius  honore uirginis frequentare, ubi interdum angeli canentes celebrant laudes, archangelus Gabriel euangelizat, stella occurrens refulget, magi ueniunt et adorant, munera deferunt, suisque muneribus prophetant: pastores audiunt et loquuntur; ueniunt, uident, et intelligunt uerbum incarnatum, quod Dominus ostendit eis.

Idcirco, dilectissime, ubi talia et tanta ostenduntur, [b 1Kb] surgite cum hymnis et canticis spiritualibus psallentes in cordibus uestris Domino, et cum angelis [c 1Kb] decantate dicentes: Gloria in excelsis Deo, et in terra pax hominibus bone uoluntatis . Quoniam hec est mater Domini, [d 1Kb] per quem uita redonatur. Hec est uirgo fecunda, multis prophetarum indiciis predicata. Hec est que hodierna die, completis omnibus, celo assumitur, exuitur carne, celesti gloria uestitur. Hec ex genere Abrahe orta uirgo, in cuius semine benedicebantur omnes gentes de tribu Iuda. Unde dictum est: Non deficiet princeps de Iuda, donec ueniat qui mittendus est, et ipse  erit exspectatio gentium . Ipsa est uirga de radice Iesse, de cuius nimirum rursus radice flos ascendit Christus . Ipsa est uirgo clarissima, stirpe Dauid progenita, cui Deus Pater olim in spiritu: De fructu uentris tui ponam super sedem tuam . Ecce ad quam concurrunt, o filii, omnia eloquia prophetarum, ad quam omnia enigmata concurrunt Scripturarum, de qua natus est Christus, Deus et homo, pridem in terris, ut ipsa hodie assumpta de corpore renascatur in celis. Unde et filia Ierusalem esse iure canitur, licet natus sit ex ea qui eam olim fundauit Altissimus . Que reuera mater illa celestis hodie aduenit obuiam ornata monilibus suis, de qua dicitur: uidi Ierusalem descendentem de celo a Deo ornatam [e 1Kb] auro mundo, et lapidibus pretiosis intextam. [f 1Kb] Que profecto hodie decorata ideo descendit, ut reginam mundi, beatam scilicet Mariam, secum eueheret ad sublimia, et collocaret in throno regni; alioquin officiosissime  pretexta non occurreret, nisi festiuitas magna esset.

Propterea, o filii, seu quicunque pueri et puelle, senes cum iunioribus, omnes uos moribus festiuos preparate in festiuitate tante uirginis. Producite  choros letitie spiritualis, [a 1Kb] quatenus docere possitis cantica que auditis, uel que canitis. Alias autem, quia non est speciosa laus in ore peccatoris, ad hec festa, donec uos uitiis exuatis, non congruitis. Ipsa igitur stella maris, quam hodie celum suis recepit sedibus, appellatur, quia secundum uerbum Hebraicum Maria [b 1Kb] ita interpretatur. Hinc agite, dilectissime, ut lucifer ille qui nescit occasum, oriatur in cordibus uestris, dum in hoc seculo estis. Nam mare presens seculum est, stella autem beata uirgo Maria, de qua ortus est ille per quem illuminatur omnis mundus.

Hinc securius accedite ad laudem uirginis, et illuminamini, quoniam ipsa est per quam uera lux in mare huius seculi refulsit. Ipsa est ancilla Domini, iuxta quod ait ipsa post ineffabilia Gabrielis promissa: Ecce ancilla Domini, fiat mihi secundum uerbum tuum . Quapropter discite, carissime, humiliari, discite mites esse, quoniam hec  est sola uirtus, quam in se Dominum respexisse precipue gloriatur, ut et uos ex eadem humilitate gloriari possitis; nam et ipsa regina nostri orbis dicitur. Agite cum ea, ut regnare ualeatis, ubi exaltantur humiles, et deiiciuntur superbi; ubi dominantur mites, et seruituti rediguntur obnoxii, qui ad presens eleuantur, elati. Ecce iam beatam illam dicunt omnes generationes seculorum, que se dudum tantis insigniuit uirtutibus, ita ut et sponsa iure dicatur, ac mater sui creatoris.

Ante cuius torum, queso, rursus ad exsequias non threnos doloris, non lamenta fletus, sed carmina Deo dulcia [c 1Kb] modulate uocibus, quoniam hodie iam leta peruenit ad regis thalamum. Peruenit itaque puerpera, ubi angelorum melliflua indesinenter sonant organa, ubi hinc inde hymnidici sanctorum uicissim cantica nuptiarum alternant chori, ubi epitalamia sponsi et sponse suis suauia redduntur melodiis. Ad quas itaque nuptias hodie beata Dei genitrix cum gaudio introiuit, que fuit olim conditoris  templum, Spiritus sancti sacrarium; sacrarium, inquam, Dei, quia omnes thesauri sapientie et scientie in eius utero sunt reconditi , quo et uerbum caro factum est, in quo habitat omnis plenitudo diuinitatis . Sed tamen longe aliter Christus templum uerbi, aliter beata uirgo, quia uterus uirginis ac si hospitium fuit, ex quo Christus Deus ad nos, quasi sponsus de thalamo suo, potentia fortis ut gigas, exiit. Porro Christus Deus et homo, unus mediator Dei et hominum fuit : non alter Deus, alter homo, ut templum et uerbum duo essent; sed unus idemque Christus iehsu. Qui dum resoluitur in mortem, Deus in suo homine, cum sit immortalis, propter unitatem [d 1Kb] subsistentie mortuus predicatur; ac per hoc non alius qui templum, alius qui uerbum, sed uerbum et templum unus est Christus. Et quia unus idemque, nec in passione diuidi potest secundum substantiam, nec in maiestate.

 Sic et Dei genitrix speciosa predicatur, uelut columba, pulchra ut luna, electa ut sol ; quia columba illa, que super Christum mansit, eam totam repleuerat; idcirco ob hanc speciem decoris non immerito formositate uirtutum speciosa laudatur. Pulchra ut luna; quinimo pulchrior quam luna, quia in eius specie [e 1Kb] gens omnium Ecclesiarum resplendet,  que sole iustitie illustratur, ut caliginem presentis uite destruere possit, et ad ea pertinere nos omnes faciat, quo beata uirgo peruenit, ubi nullum iam patitur defectum luminis, quia laborum eius et gratie gloriosus est fructus. Ideo, dilectissimi, imitamini illam, dum uacat et tempus est, quam collaudant omnes sancti et diligunt, que hodie processit electa de terris ad celum, electa ut sol. Et ecce in perpetuum clarior sole, coronata triumphat ante Dominum. In qua nimirum uirgine olim quasi in sole posuit rex tabernaculum suum , ac processit sponsus ad nos de thalamo suo, rex uirtutum, rex glorie, ut omnes regnent per eum.

O quam pulchra est, admirabilis, casta generatio cum [f 1Kb] claritate ! Quod si preclara est in uirginibus, et preclara cum preconio bone fame, multo magis in Dei genitrice Maria, que uirgo permansit, et fecunda mater: cuius sane memoria inclyta  uirtutum apud Deum et homines immortalis regnat. Qua de causa, filii, imitamini illam, et desiderate illam, que hodie iam ornata thalamo, sponsa et coniux, mater et uirgo, introiuit ad nuptias. Introiuit itaque integre sigillata signo pudoris, quia et uirginitas atque castitas omnis insignitur apud Deum, ut accepta sit et probabilis. Qui autem imitantur illam, erunt ex parte eius; et beata que nescierit torum in delicto, habebit fructum in respectione animarum sanctarum .

Unde queso uos, o filii, imitamini signaculum fidei uestre, beatam Mariam, quam, uelut ignis ferrum, Spiritus sanctus totam decoxit, incanduit, et igniuit, ita ut in ea [g 1Kb] non nisi Spiritus sancti flamma uideatur, nec sentiatur nisi tantum ignis amoris Dei. Hec namque est hortus conclusus ille deliciarum, fons signatus , puteus aquarum uiuentium, reparatio uite, ianua celi, decus mulierum, fastigium omnium uirginum, que ut cedrus Libani quotidie in terris [h 1Kb] multiplicatur, dilataturque ramis, et  in celo radicibus, ut crescat amplius, solidatur. Exaltatur ut palma, floret uelut oliua speciosa in campis, et [i 1Kb] fructificabit in domo Dei in eternum . In qua nimirum domo hodie leta introiuit, et sequuntur eam omnium electorum anime, que sunt ex parte illius. O! si permitteretur nobis scire que illius uite gaudia ad que intrauit hodie, que illa florentis paradisi amena, que illa societas angelorum, quantus famulatus celorum, et sanctarum animarum [i 1Kb] numerus exsultans occurrit! quanta illi hodie monstrata sunt secretorum arcana, quam ineffabilia sunt gaudia reserata! Non dico explicare uerbis, saltem quis nec digne cogitare poterit que nec oculus uidit, nec auris audiuit, nec in cor hominis ascenderunt.

Idcirco, filii, perpendite Matrem Domini, que quasi uitis fructificauit suauitatem odoris, et protulit cunctis gentibus fructus honestatis et gratie . Floruit ut mater honorificata, ut mater  pulchre dilectionis et timoris, ut mater agnitionis Dei et spei, in qua gratia omnis spes uite et uirtutis , et que sola refulsit uirgo sancta inter filias, ac si lilium inter spinas. uirgo prudens, uirgo pudicissima, uirgo pulcherrima, et fecunda: corpore decora atque integra, animo fulgida, fide perspicua, uite preclara, amore uirginitatis deuota,  in omni obedientia uirtutum parata, et in ministerio sibi credito cautissima: cuius animam in passione Christi pertransiuit gladius, et in cunctis angustiis decoxit feruor diuini amoris. Ipsa est ergo que a prophetis est predicata, et a philosophis etiam predicata, ab archangelo salutata, a Spiritu sancto fecundata, et ab eodem obumbrata. uirilis seminis ignara, prole fecundata, [a 1Kb] uirgo innupta, in filio glorificata, que fide concepit, et cum gaudio peperit. uirgo siquidem ante partum, uirgo in partu, et uirgo post partum: quem totus itaque non capit orbis, in eius se clausit uiscera Deus factus homo. Qui celum et terram adimplet, cui celum thronus est, terra autem scabellum pedum eius , qui palmo celos tenet, et appendit tribus digitis molem terre, ac pugillo concludit , hunc uirgo sancta pannis inuoluit, et in presepio reclinauit . Ergo qui cuncta pascit celestia et terrestria, simul et regit, hunc sacratissima uirgo lacte carnis  aluit et nutriuit: ad cuius deinde nutum uniuersa reguntur, sub eius disciplina uel arbitrio infans Deus uersatur; et, quod mirabilius est, defensor omnium et creator quasi profugus [b 1Kb] in Aegyptum fugit . Quid plura? qui cuncta quasi in statera suspensa tenet, cruce suspenditur; super quem beata uirgo multum doluit, multumque perpessa est, et gladio passionis Christi uulnerata in anima teloque transfixa.

O sanctissima omnium feminarum, que cum Deo tale tantumque contubernium habuit in terris! Et ecce hodie exaltatur apud eum quem genuit, ut permaneat sine fine gloriosa in celis. Que cum apostolis degens uixit, et quandiu simul fuere, unanimiter in oratione permansit, conferens cum iisdem, donec omnia complerentur mysteria repromissionis Christi, et ipsi longe lateque causa predicationis dispergerentur . Deinceps uero quam feliciter sub presidio angelorum et Ioannis diligentia fuit! O inclyta uirgo! ecce remoraris in terris, que filium  tuum Redemptorem nostrum Iesum Christum premittis ad celos, beatius atque felicius et tu angelis commeantibus penetras gloriosa. Secura igitur ac gaudens iam peragis, quia eumdem filium tuum Dominum nostrum iam diuinitatis gloria [c 1Kb] consedere ad dexteram Patris non ignoras. Unde quam beatissima et laudabilis diei huius celebratio recte colitur, in qua uirgo mirabilis cum laudibus celestis militie [d 1Kb] intra polorum aulam una cum ingenti triumpho excipitur? Ex cuius nimirum carne Dominus iehsu uerbum caro efficitur, qui cunctis in se credentibus ianuas paradisi aperire dignatus est. Qui matrem secum in throno regni collocauit, et in immortalitatis gloriam eam transposuit, ac super choros angelorum supersolemniter euexit.

Quapropter, dilectissime, solemnitatem huius diei dignanter celebrate, de qua exsulant angeli, letantur archangeli, de qua gaudet omnis illa celestis Ierusalem, ciuitas gloriosa. O! si permitteretur nobis  scire quanta iucunditas, uel quanta ineffabilis letitia illic est, uel quanta exsultatio animarum sanctarum de uisione tante claritatis; quantus famulatus beatorum spirituum, quantusque numerus angelorum hodie genitrici uerbi Dei gratulabundus occurrit, ad quanta uel qualia gaudia feliciter hodie intrauit, que profecto nec oculus uidit, nec auris audiuit! Sunt enim inuisibilia, atque ineffabilia que percepit, et, ut iam dictum est, filium suum Dominum Iesum Christum, quem pendentem in cruce olim doluerat, multumque perdoluerat, super omnia eleuatum in dextera patris regnantem iam conspicit. Quem gaudens adorat omnis ordo celorum, cui uenerantes inherent, et inherentes immortali Deo immortaliter uiuunt. Cui hodie  leta canit ipsa eademque beata mater et uirgo: Adhesit anima mea post te: idcirco suscepit me dextera tua , nichil enim letius, nichilque iucundius quam que ipsa canit: Tenuisti, inquit, manum dexteram meam, et in uoluntate tua deduxisti me, et cum gloria [e 1Kb] suscepisti me . Sed et alibi: [f 1Kb] Quid enim mihi est in celo, et absque te quid uolui super terram ? Ac si dicat: Nihil nisi te unicum Dominum ut uiderem, quam amaui, quem colui, quem cupiui, quem toto corde diu quesiui, ut es. Et ecce iam uideo, iamque teneo, cui me olim tota deuotione commisi, nec dimittam quem amaui. Et quia iam pre amore defecit cor meum et caro mea, ideo, tu Deus cordis mei, deinceps pars mea in eternum eris . Porro ad sodales conuersa, forte et ad reliquos gratulabunda sanctos hodie inquit: Sicut audiuimus, o dilectissimi, ita iam uidemus in ciuitate Domini uirtutum, in ciuitate Dei nostri, quem Deus fundauit in eternum. De qua nimirum  nobis dudum gloriosa dicebantur, iam conspicimus et fruimur plenissimo caritatis intuitu.

Igitur pro talibus et huiuscemodi gaudiis, quibus exsultant cum ea sancti in gloria, et letantur in cubilibus suis , letemur et nos, carissime, in spe filiorum Dei, et ad ea imploremus suffragiis eorum pertingere, ad que illos peruenisse cum beata uirgine credimus corde ad iustitiam, et ore profitemur ad salutem, quia tunc ueri laudatores sumus, si ea sectamur que et ipsi sectati sunt, et ad eam fidem, que per dilectionem est, festinemus uenire quantocius. Alioquin incaute uani inspectores sumus et laudatores improbi, cum ipsi coronantur et accipiunt palmas, eo quod in agone legitime certauerint, si non et ipsi pro modulo nostro digne ad ea pertingere laboramus. Qui enim dicit se in Christo manere, debet, sicut ille ambulauit, et ipse ambulare .

Propterea, ut sepe dictum est, imitamini matrem Domini, que uobis sponsum genuit immortalem; imitamini  et sanctos, quorum exempla, fauente Deo, plurima leguntur. Sequimini sponsum, et festinate ingredi, quo hodie ingressa est beata uirgo ad eternas nuptias. Preparate lampades uestras, ut cum uenerit sponsus, et pulsauerit, uos uigilantes inueniat, quia beati sunt serui illi quos, cum uenerit Dominus, inuenerit preparatos ac peruigiles , sicuti hodie hanc uigilantem inuenit. Hodie namque nimis leta meruit audire illud de Canticis: Surge, ueni, proxima mea, sponsa mea, columba mea, immaculata mea; quoniam ecce hiems transiit, pluuia abiit et recessit . Cui forte illa leta respondit propter aduentum supernorum ciuium: Flores apparuerunt in terra nostra, quia tempus putationis aduenit . Ac deinde: Credo uidere bona Domini in terra uiuentium ; bona siquidem olim sanctis repromissa, bona que sunt in Christo Iesu, quem genui, quem alui et nutriui, ad quem longe diu sitiuit anima mea uenire ad  Deum fontem uiuum , et ecce hodie tandem aliquando gaudens uocata uenio, et parebo ante faciem Dei. Unde paratum, inquit, cor meum Deus, paratum cor meum, cantabo et psallam in gloria mea . Ac si patenter dicat: Cantabo et psallam in Christo, qui est gloria mea, quem dedisti mihi filium, ex quo non solum gloria amplior, uerum et omnibus adoptio prestatur. Ideo iam leta, iam secura, conuertere, anima mea, in requiem tuam, quia Dominus benefecit tibi; unde placebo ei in regione uiuorum . Beata igitur nimium et felix uirginitas, que talibus tantisque [g 1Kb] in extremo decoratur donis, et tantis coaceruata uirtutibus exaltatur, ita ut cum iubilo istud Dauidicum hodie iucundans  decantet: Quam dilecta tabernacula tua, Domine uirtutum, concupiscit et deficit anima mea in atria Domini . [a 1Kb] Ac si patenter dicat: Cor meum et caro mea exsultauerunt prius in Deum uiuum, dum eum in carne parerem, dum lactarem, dum nutrirem, dumque ad incrementa perducerem; nunc autem ipse est rex meus, et Deus meus, quem genui, et fide credidi, corde desideraui.

Quapropter et uos, o filie, facite uoluntatem Patris, ut sorores Christi et matres sitis, sicut ipse ait: Quicunque fecerit uoluntatem Patris mei, qui in celis est, ipse meus frater et soror et mater est . Facite ergo uoluntatem Patris [b 1Kb] mei. Quia iam sponse estis, amate sponsum cui uos uouistis; et quia filie per adoptionem estis, [c 1Kb] sorores uos cognoscat summi regis Filius. Sed ne forte inde aliqua uestrum magis lasciuire uelit, quia altum nomen est quod quesistis, meminisse decet quia eius sanguine magno pro dote empte  estis. Et ideo, iuxta Apostolum: Glorificate et portate Deum in corpore uestro . Imitamini sponsum, et amate, quia sponse estis. Imitamini matrem uirginem et sanctos omnes quos laudatis, quoniam non tantum illis nostra prodest laudatio, quantum nobis eorum imitatio. Unde sponso magis placet imitator deuotus, quam laudator otiosus. Tamen uera laudatio imitatio est operis. Nam uere laudare Deum et sanctos in ipsum, iam opus uirtutis est, dum proficit mens, et accenditur igne diuini amoris, solidaturque fundamento uere humilitatis. Qua profecto humilitate in Christo beata mater uirgo fundata post omnia sibi diuinitus repromissa: Ecce, inquit, ancilla Domini, fiat mihi secundum uerbum tuum . Hinc quoque ipsa in cantico: Quia respexit humilitatem ancille sue, ecce enim ex hoc beatam me dicent omnes generationes . Felix igitur et beata mens, que inter uirtutes eximias et donorum exuberantiam  tantum se humiliauit, quoniam [d 1Kb] Dominus humilia respexit in celo et in terra , et alta a longe cognoscit. Quod si in celo humilia requirit inter angelos, quid putatis, o filii, in terris, ubi non nisi cum peccato cinis et uermes sumus?

Idcirco imitamini Matrem Domini, et obedite patribus; humiliamini inter uirgineos flores, quia ex gratia Dei sunt pudicitiarum dona muneraque uirtutum. Implorate precibus; dicite cum Propheta: Non nobis, Domine, non nobis, sed nomini tuo da gloriam . Quotcunque estis, si estis quod uouistis, Dei muneris est, et gratia Redemptoris. Eius, inquam, sunt dona, cuius hodie mater celos gloriosa conscendit, et penetrauit locum tabernaculi admirabilis usque ad domum Dei in uoce exsultationis ac letitie, ubi iugiter sonus est epulantis . Ergo unde prius cecinerat: Gustate et uidete, quoniam suauis est Dominus  , inde nunc epulatur cum sanctis omnibus, et letatur. De qua nimirum fruitione deliciarum Dominus per Isaiam: Ecce, inquit, qui seruiunt mihi, et qui comportant illud, bibent in atriis sanctis meis; uos autem sitietis. Ecce qui seruiunt mihi letabuntur; uos uero confundemini. Ecce qui seruiunt mihi, exsultabunt pre gaudio; uos uero clamabitis ob dolorem cordis, et propter contritionem spiritus ululabitis .

Habetis igitur, filie, gaudia eterne uite, ad que peruenit hodie beata et intemerata uirginitas. Contendite  et uos intrare per angustam portam  ad thalamum Sponsi uestri, cuius dotem et arrhas pro munere accepistis. Satagite ac procurate promereri bona que uobis sunt repromissa, ut accipiatis [e 1Kb] cum reliquis, de quibus profecto in psalmo canit quisque fidelis: Unam petii a Domino, hanc requiram , et: Credo uidere bona Domini in terra uiuentium . Que nimirum bona beata uirgo Maria hodie letissima percepit, [f 1Kb] fruitura sine fine cum angelis: hodie coronatur in regno, quod olim ei preparatum est una cum sanctis a constitutione mundi; hodie collocatur in throno a dextris Dei, sicut canitur in Psalmis: Astitit regina a dextris tuis in uestitu deaurato, circumdata uarietate uirtutum .

Hinc, queso, ciues Ierusalem, quicunque estis uiri, quecunque uirgines, quecunque uidue, pueri uel puelle, uenite et uidete cum omni puritate cordis, conspicite diligentius Matrem Domini in ethereis sedibus cum corona diadematis renitentem. uenite,  inquam, mente, fide, deuotione, et uidete coronatam in die solemnitatis eius ac letitie corona iucunditatis et decoris, qua coronauit eam Dominus sponsus uirginum, rex glorie, ac remunerator omnium bonorum. uenite, queso, et uidete, quoniam hodie translata est arca testamenti Dei ad superos, exterius inaurata uirtutibus, et fabricata interius auro purissime maiestatis; in qua lex testamenti Dei et manna fuit, que de celo fluxerat, uirga quoque Aaron que floruerat. De qua nimirum uirga Dauid in Psalmis: Emittet Dominus ex Sion  uirgam uirtutis tue . Deinde faciens apostrophem ad eamdem, Dominare  in medio inimicorum tuorum . Que profecto uirga nobis florens attulit fructum salutis pacatissimum, qui ad tempus intra uterum uirginis mysticum germinauit sacramentum. Hinc quoque de ea in Canticis: Umbilicus tuus tornatilis, non indigens poculis; et uenter tuus aceruus tritici, uallatus liliis  , eo quod concinat sibi in omnibus Christi ortus ex uirgine. uere aluus ille [g 1Kb] tornatilis fuit, quia in eo sapientia se influxit, que miscuit in cratere uinum suum, indeficientem cognitionis gratiam habens, et diuinitatis sue plenitudinem subministrans; in quo nimirum uirginis utero simul aceruus tritici et lilii flores Christi gratia [h 1Kb] germinant, quoniam et granum tritici Christus erat, et lilium. [i 1Kb] Granum quidem, secundum quod ait: Amen, amen dico uobis, nisi granum frumenti cadens in terra mortuum fuerit, ipsum solum manet . uerum quia de uno eodemque grano tritici acerui creuerunt frumenti, hinc completum est illud propheticum: Et ualles abundabunt frumento , quia granum illud mortuum plurimum fructum attulit. Hoc itaque granum manna fuit, et ideo omnes homines perpetua celestium munerum messe saturauit. Unde Dauid: Cibauit eos  ex adipe frumenti, et de petra melle saturauit eos  . In hoc ergo grano etiam lilium esse testantur diuina eloquia. Ego, inquit, flos campi, et lilium conuallium . Propter quod uterus eiusdem uirginis per arcam figuratur, que cuncta sacramentorum arcana in se habuit; habuit enim panem uiuum illum qui de celo descendit ; habuit et legem Testamenti Noui, quia legislatorem genuit, in quo sunt omnes thesauri sapientie atque scientie . Et ideo recte arca sacramentorum Dei uirgo Maria fuit, supra quam sane propitiatorium et cherubim  hinc inde obumbrantia figurantur, quia Marie nullum extrinsecus obrepsit peccati contagium, sed intus omnis custodia legis et manna fuit, quod est mirabile sacramentum, ac propitiatio humane salutis. Supra quidem propitiatorium recte positum est, quia ipse propitiatio nostra super omnia est benedictus Deus.

Et ideo, carissime, sursum corda erigite, quo hodie, ut ita fatear, arca testamenti ab angelis gloriosissime ad sublimia deportatur. Illo [a 1Kb] mentem figite quo peruenit sexus femineus, et uirginitas Domino consecrata, habens supra se illum a quo diuinitus de medio cherubim responsa dantur fidelibus, et in quo repropitiatio prestatur recte credentibus. Et ideo quodcunque Deo mente offerre uultis, illuc fide transmittite, illuc uota inferte, inde precibus impetrata reportate, quoniam non aliunde est ex quo Deo Patri placere possitis, nisi in quo Pater totum constituit placitum suum. Hinc rogo de propitiatorio  uobis quotidie loquentem audite, quia in ipso et ex ipso est summa redemptionis nostre. Et si qua sunt fide que offerimus, et totum per eum offeramus, in quo sibi Deus placere decreuit; quoniam aliunde non est unde placere possimus. Hic est, inquit, filius meus dilectus, in quo mihi bene complacui; ipsum audite . Propterea audite ipsum loquentem in Euangelio, audite in Scripturis sacris, in quibus ab initio uoluntas Patris per Filium monstratur.

Et quia hodie introducta est arca testamenti Dei in Ierusalem illam celestem cum gaudio exsultationis, queso cum hymnis et canticis deuotissime agite diem festum cum omni frequentatione populi. Quod si Dauid una cum omni populo dignum duxit arcam ueteris testamenti cum tanto honore prosequi, ut Scriptura testatur, multo religiosius est hanc dignis laudibus commendari. Ait namque sermo diuinus, quod ascendit Dauid, et omnis populus cum eo, ut ferrent arcam Dei, super quam  inuocatum est nomen Dei exercituum sedentis super cherubim. Ac deinde Dauid, inquit, et omnis populus ludebant coram Domino omni uirtute in canticis, citharis, et psalteriis, tympanis et sistris, cum cymbalis et tubis . Rogo, si in figura officiosissime tanta confertur gloria, quid putas hodie ante beatam uirginem, quando illa in celestem Ierusalem euehitur, quantus exercitus sanctorum precucurrit cum hymnis et canticis?

Nec dubium quin illa centum quadraginta quatuor millia, qui in conspectu throni et seniorum sunt, tenentes citharas suas, cecinere cum omni fragore celi canticum nouum, quod nemo potest dicere, nisi ipsi qui hodie festiui ueniunt obuiam cum citharis suis, ac leti in suo beatam choro excipiunt uirginem, non qualemcunque, sed unam ex numero prudentum, et primam omnium inter primos, que uadit post agnum proximior quocunque ierit. Canit autem et ipsa cum eisdem canticum dramatis nouum,  quod nemo nisi eo in choro dicere ualet. [b 1Kb] Habent igitur sancti organa sua in celestibus, quibus dulcia canant carmina; habent psalteria et tympana; habent et tubas cum cymbalis, et sistris, in quibus personant Deo digne laudes singuli in cordibus suis. Unde una uirtutum harmonia Deo quotidie offertur cum iubilo in uoce exsultationis ac letitie. Que omnia hodie musici generis cantica sonuerunt fragose in celis obuiam uirgini, tanquam uoces citharizantium. Forte occurrit primum ei uirginum chorus, inter quas, ut reor, flos purpureus, Tecla scilicet et Cecilia, Agnes quoque atque Perpetua; deinde uiduarum  laudabilis numerus, ubi [c 1Kb] uadit et Anna filia Phanuelis una cum ceteris omnibus; Sara quoque mater nostra, Rebecca atque Rachel cum pronubis sanctis. Quid plura? cuncti greges uniuersi ordinis hodie leti eam suscipiunt, Hosanna precinentes sub dramate iubilationis ante Matrem summi Regis, que uerum fuit templum Dei uiui, et arca testamenti. Ante quam sane arcam in figura Christi regem deuotissime nudum saltasse legimus, et post sex passus hostias immolasse. Quod si Dauid gloriam illius que euacuatur tanto tulit honore, quoniam hec rerum figuratarum gesta sunt; quanto magis arca Dei uiuentis, de qua natus est Christus, Dei uirtus, et Dei sapientia, huc hodie cum laudibus effertur? Illa namque omnia umbra sunt futurorum; in Maria uero manifesta ueritas, ante quam Christus rex subsiliendo pertransiit de morte ad uitam, de corruptione ad incorruptionem; sicque Ecclesiam una cum matre reduxit ad superos, quoniam ipsa est Dei  templum, et arca noui testamenti, in qua uerus Deus uersatur; non in figura et in enigmate; sed in ueritate pro salute omnium Deus homo immolatur. In cuius profecto sanguine testamentum confirmatum est nouum, quod testatus est cum patribus nostris, et reconditum in utero uirginis, inde ad nos usque translatum. Que nimirum uirgo, ac si arca, hodie de captiuitate huius seculi angelorum exsequiis glorificata reducitur, non in Ierusalem quam decoxit uel euastauit Chaldeorum exercitus, sed in illam ueram et celestem, quam fundauit Deus et non homo, collocatur. Unde uelim uos diligentius considerare, dilectissimi, cum quantis laudibus prosequi debeamus Dei genitricem, ad celi palatium procedentem, quam hodie celestis ueneratur exercitus; cui comitantur legiones angelice; in cuius aduentu tripudiat ordo celorum, et exsultat sanctorum numerus; quia et si gaudium est in celo super uno peccatore conuertente in terris , multo magis gaudere credendum in celo de aduentu  et gloria tante uirginis. Ideo et nos, queso, gaudeamus in hymnis et canticis spiritualibus; iubilemus Deo cum exsultatione, qui tantum dilexit nos, ut ipse fieret, [d 1Kb] propter quod nos sumus, homo. Ac deinde qui eramus filii ire omnes, iuxta Apostolum , fecit filios Dei per gratiam, quod ipse est per naturam.

Quapropter, obsecro, accedite ad tantam gratiam per fidem; indesinenter accedite, et uidete uisionem magnam cum Moyse, quam uidit in rubo. uidete, inquam, iam completum, et admiramini quod preuidebat ipse tantus patriarcha in spiritu futurum. Alioquin nisi in spiritu uideri non potest etiam res gesta, quia uisio magna est, quam digne preuidere et [e 1Kb] annuntiare nemo potest. Unde Moyses ait: Ibo, et pertransibo, et uidebo  uisionem hanc magnam . [f 1Kb] uere magnam; uidebat enim quod arderet rubus siluestris, et non consumebatur, quod erat multum mirabile. Sed longe mirabilius erat, quia Deus  erat totus in rubo, et angelus uocabatur. Erat quippe uisio corporea ualde mirabilis, sed longe mirabilius quod intelligebatur in spiritu, quia presens totus erat in flamma, et quod per flammam futurum monstrabatur, ita ut nec flamma deficeret, nec rubus ignibus consumeretur innocuis. Quo nimirum incombusto manente, uirginitatem beate Marie conseruatam credimus corde, confitemur ore, quoniam Spiritus sanctus, quia Deus ignis consumens est , totam inflammauit et incanduit, ita ut mater fieret Christi, et templum diuine maiestatis. Non enim prebebat calori iuncta materies rebus alimenta incendii,  neque sentiebat frutex damna nature possessa flammis. Ita et beata uirgo Maria, quamuis nemo qui Deum uideat, ipso teste, uiuere possit , tamen totam deitatem in se suscipiens per Christum quem genuit, uixit intacta; felicius deinceps uirgo et incorrupta permansit. Hec erat uisio magna, quam pertransiens Moyses in spiritu preuidebat; unde tremefactus non audebat accedere, quoniam ineffabile erat totum uisu quod cernebat. Propterea et uos, sanctimoniales Christi, nolite paruipendere uisum intelligentie, ignem diuinitatis, quem resplendere recolitis in Maria, quoniam ipse est Deus Abraham, Deus Isaac, et Deus Iacob, ut uox de rubo sonuit, qui natus est ex ea. Ergo pluris est res quam completam cernimus, et permanet in salutem, quam figura que pertransiit ad tempus ueritate exhibita. Hinc quoque beatum dicimus Moysen, [a 1Kb] qui talia a longe et magna futura conspexit; sed beatior Maria, de qua ipsa uisio fuit. De qua sane uisione prophetarum  eximius Habacuc tremens factus canit dicens: Domine, audiui auditum tuum, et timui; consideraui opera tua, et expaui . Expauit autem, tale aliquid ut uidit; expauit et Moyses, eo quod incomprehensibile erat homini quod utrique uidebant. Paueamus ergo et nos, ne forte pereffluamus a tanto mysterio redemptionis nostre; et adeamus mente cum fiducia per interuentum sacratissime uirginis usque ad thronum summi Pontificis, ubi pro nobis est hostia ipse, et sacerdos, aduocatus, et iudex. Et quia minus idonei sumus ad hoc, per ipsam rogemus Christum, cuius hodie festum colimus. Rogemus uotis omnibus, imploremus precibus, ut ipsa pro nobis rogare dignetur apud eum quem genuit; quia etsi non sumus tanti meriti ut Moyses, et prophete, aut apostoli, beati tamen qui non uiderunt, et crediderunt . Credamus ergo et nos, [b 1Kb] et laudemus que gesta sunt, uisa, et credita, quoniam uera sunt, ut ad ea que repromissa sunt pertingere ualeamus.

Sed quia laudare digne nequimus beatam uirginem,  quia inferior est ea nostra laus, ueneremur et amemus quantum possumus. Adoremus Deum Patrem, ut ueri adoratores, ut Saluator ait, in spiritu et ueritate, quia Deus Spiritus est, et qui adorant eum, oportet adorare in spiritu . Alias autem nisi in spiritu non adoratur, nec ei recte seruitur. Idcirco egredimini ex iis angustiis carnalibus; exuite uos ueterem hominem, et induite nouum qui secundum Deum creatus est . Egredimini ex hac [c 1Kb] dilectione carnali, ne sollicitudo presentis uite ac uoluptatis suffocet in uobis uerbum uite, quod seminatum est in corde. Peregrinamini magis a corpore, ut cum Deo adesse possitis , quoniam qui in carne sunt Deo placere non possunt . uos autem, carissime, iam in carne non estis, que carnis opera in uobis mortificatis, sed in spiritu. Quicunque ergo spiritu Dei aguntur, ii filii sunt Dei .

Et ideo dilatamini uos, et erigite mentem ad sublimia,  ut possitis comprehendere ea in quibus Christus sponsus uester in dextera Patris sedet et glorificatur; quatenus ibi adoretis eum in throno ubi est ipse, [d 1Kb] quia iam extra mundum est, ubi in circuitu throni eius uiginti quatuor seniores sedere leguntur ante conspectum Dei in sedibus suis, et adorant Christum regem uiuentem in secula seculorum, mittentes coronas suas ante pedes eius, quas ab ipso acceperunt, dicentes: Gratias tibi agimus, Domine Deus omnipotens, qui es, et qui eras, qui accepisti uirtutem, et regnasti in secula seculorum . Ergo ubi adorant hi, et quomodo adorant, quantum fas est mortalibus, etiam in presentiarum adorare eum oportet,  quoniam Christus in Patre ueritas est, ueraxque Pater in Christo uero Filio totus est, qui unus et uerus Deus est, qui in Spiritu sancto adoratur, quia Deus Trinitas est, et ipse Deus Trinitas in templo suo, et non in manufactis hominum est . Templum autem Dei Ecclesia est, sicut Ioannes testatur in sua Apocalypsi: Et apertum est, inquit, templum Dei in celo, et arca testamenti eius uisa est . Que profecto arca non illa Moysi fabricata, sed beata uirgo Maria est, que hinc iam transposita erat; quam beatus Ioannes euangelista, testis ueritatis, cui commissa est, forte recognoscens uenerabiliter affatur. Quia in celo uisa est, monstratur species in genere, sicuti et genus per speciem declaratur. Quoniam beata Maria in templo Dei uisa est, scilicet in Ecclesia Dei; Ecclesia uero in eius uirginitatis fructu penitus Domino dedicatur; ac per hoc arca testamenti Dei, ipsa uidelicet Dei genitrix, in templo eius non immerito uisa est, [e 1Kb] quia Ecclesia  et ipsa uirgo est. Unde Apostolus: Despondi enim uos uni uiro, inquit, uirginem castam exhibere Christo . Et ideo, dilectissime, illuc mentem dirigite, ubi sponsus uester pro nobis introiit, et beata uirgo uisa est, quoniam ibi eius festiuitas recte colitur, ubi Christus est sponsus, et eterne uite gaudia celebrantur. Unde, queso, egredimini fide, moribus, mente, atque omni desiderio eterne uisionis, actibus et pollutum nolite tangere. Ascendite sursum per contemplationem, et per [f 1Kb] conuersationem bone uite, donec apertum est templum Dei in celo; quatenus ingredi possitis, omnia ubi uobis repromissa bona seruantur, et uirgo sancta celesti iam immortalitate uestitur. In celestibus namque sint corda uestra erecta, ubi est et thesaurus uester . Imo idem et thesaurus eterne hereditatis sit in corde uestro, quatenus quod est in celo, in uobis sit per fidem. Coronam itaque uestram nemo accipiat alter, donec ueniat sponsus ;  quin imo uos corona decoris esse possitis in manu Domini per gratiam eius , qui uos ad eterna uocauit gaudia, iehsu Christus, filius uirginis, Dominus noster, qui cum eterno Patre una cum Spiritu sancto uiuit et regnat Deus per infinita secula seculorum. Amen.



EIUSDEM SERMO II. DE EADEM ASSUMPTIONE BEATAE MARIAE SECUNDUS.

Inter precipuas sanctorum festiuitates, carissime, hodierna nobis refulsit insignis et gloriosa genitricis Dei Marie solemnitas, in qua ipsa beata et uenerabilis uirgo assumpta est gloriosissime ad ethereum thalamum, in quo, ut canimus, Rex regum, filius beate Marie uirginis, stellato, imo ineffabili sedet solio. Ubi millia millium ministrant angelorum, iuxta Danielis uaticinium , et decies centena assistunt millia; quorum cum laudibus et exsequiis gloriosa Dei Genitrix hodie de terra exaltata, et de carne euecta, cum triumpho et exsultatione suscepta est in  celo, et collocata in paradiso. Hec est namque sacra et uenerabilis solemnitas, fratres, ante mundi constitutionem prescripta et preordinata; sed hodierna die exsultanter est impleta. Nobis quidem, dilectissimi, hodierna est annua; sed angelis in celo et supernis ciuibus est continua et perpetua. Sed quia in presentiarum nobis continua esse non potest, debet tanto celebrior fieri pre omnibus sanctorum festis, quanto ineffabili utitur priuilegio mater Domini Saluatoris et donum possidet perpetue uirginitatis. Quia et si impartit premia iustus iudex, Christus Dominus, secundum Apostolum, unicuique iuxta opera sua , huic tamen sacratissime uirgini  genitrici sue, sicut incomparabile est quod gessit, et ineffabile donum quod percepit, ita et inestimabile atque incomprehensibile premium et gloria, non dico inter ceteras sacras uirgines, uerumetiam ultra omnes sanctos, quam promeruit. Peruenit namque ad celi palatium beata et gloriosa, ubi Christus sponsus Ecclesie infra thalamum collocauit eam in dextera maiestatis. Ibi siquidem eam assumpsit precellentissimam inter primos, ubi, iuxta Dauid uocem, stat regina in dextris Dei in uestitu deaurato, [a 1Kb] circumdata uarietate . Hec igitur dies est, in qua renata inter filias Ierusalem speciosa resplenduit, in qua gloriosa Dei genitrix quasi aurora processit, et uadit post agnum gloriosior quocumque ille pergit.

Hec namque est, ut dixi, fratres, festiuitas hodierna precipua et uenerabilis nobis; sed uenerabilior in celo est angelis et sanctis omnibus, quorum letitia et gaudium procul dubio ex huius adimpletur diei exsultatione, quando beata Dei genitrix clarior  sole refulsit in throno claritatis. Nam Christus, sicut legimus, in sole posuit tabernaculum suum ; de quo ipse, ut ita loquar, tabernaculo processit tanquam sponsus de thalamo suo. De quo sane tabernaculo, ac si ex uoce genitricis Dei, dicitur: Et qui creauit me, requieuit in tabernaculo meo . Idcirco absque dubio, fratres karissimi, beata uirgo pro tanta gratia, tantique honoris priuilegio materno hodie resedit sublimata in throno; quoniam etsi duodecim leguntur throni, in quibus duodecim apostolorum sessurus est numerus, quando Iudex omnium, sacratissime huius uirginis filius, sedebit in sede maiestatis sue cum senatoribus suis ; non desunt tamen ibidem quam plurimi alii, inter quos in conspectu Dei etiam uiginti quatuor dicuntur residere seniores, et adorare ante thronum Dei uiuentem in secula seculorum . Sed et Daniel testatur quod throni positi sint, nec eorum tamen explet numerum .  Unde liquido constat, dilectissimi, quia thronus beatissime uirginis, paratus ante mundi constitutionem, hodie celsior glorificatur, et [b 1Kb] ueneratur etiam ab angelis; nec immerito igitur, quoniam et ipsa facta est thronus Dei et thalamus, in cuius utero ueniens sapientia Dei Patris, uerbum caro factum est, et habitauit in nobis . Quod si anima iusti cuiuslibet sedes est sapientie; teste Scriptura , multo magis huius anima, fratres karissimi, quam Spiritus sanctus sic [c 1Kb] impleuit, etiam ante conceptionis horam, ut salutaretur ab angelo. Ait enim: Aue, Maria, gratia plena, Dominus tecum, benedicta tu in mulieribus . Ad quam ita mox ingressus Filius Dei, qui est uirtus et [d 1Kb] sapientia Patris, sic repleuit, sicque possedit, ut in ea uerbum caro fieret, et [e 1Kb] habitaret totus Deus in homine. Et ideo totus in nobis, quia [f 1Kb] totus Deus in ea fuit; ac per hoc, quem celi et terra non capiunt, totum concepit uirgo de Spiritu sancto, et peperit pro salute  mundi Deum et hominem.

Ideo, dilectissimi, cogitate cum omni integritate fidei, cogitate, inquam, animam huius uirginis, quia commercium tanti muneris [g 1Kb] non scire digne nec  cogitare possumus. Idcirco huius uirginis animam Dominum magnificantem glorificemus , quam hodie paradisus excepit gaudens, quam angeli cum laudibus prosequuntur, quam apostolorum chorus ueneratur, quam martyres candidati beatificant, quam sanctorum confessorum stolatus concelebrat numerus, cui hodie sanctarum uirginum cum suis palmis uictricibus exsultanter occurrit exercitus. Quoniam hec est anima illa beata, per quam auctor uite ingressus est mundum, per quam omnis maledictio soluta est priorum parentum, et celestis benedictio in toto uenit mundo. Hec est uirgo, in cuius utero omnis Ecclesia subarratur , coniuncta Deo federe sempiterno creditur. Pro talibus et huiuscemodi sacramentis ueneranda est, fratres, hodierna festiuitas, sic annua, ut semper nobis continua maneat et uenerabilis in mente; quoniam post Christum, qui caput est et Deus totius Ecclesie, hec uirgo gloriosa refulget, etiam super choros, ut cantatur, exaltata angelicos, clarissima inter uirgines, candidior inter  martyres. Quia etsi illi martyrio coronati dealbarunt stolas suas, et candidas eas fecerunt in sanguine Agni , nichilominus hec beata et uenerabilis uirgo candidior digne predicatur, eo quod etsi corpora martyrum pro Domino supplicia pertulerunt, nichilominus hec admirabilis uirgo in anima passa, teste Domino, comprobatur. Ait enim Simeon, uel Dominus ad eam: Et tuam ipsius animam pertransibit gladius . Quod si gladius usque ad animam peruenit, quando ad crucem stetit, fugientibus apostolis, cum uideret Dominum pendentem , etiam plusquam martyr fuit, quia in animo non minus amoris quam meroris est intus gladio uulnerata. Parata enim stetit, si non deesset manus percussoris. Beata Dei genitrix iure plusquam [h 1Kb] mater est; que nimio amore uulnerata testis exstitit Saluatoris, [i 1Kb] et pro merore in animo cruciatum sustinuit passionis.

Propterea igitur quia hec uirgo et mater [i 1Kb] ineffabilibus  est donis in presentiarum munerata, priuilegiis sublimata diuinis, credere oportet quod hodie omnimoda celesti ita illustratur gloria, ut nullus in terris possit digne laudibus uenerari. [k 1Kb] Unde quia quantum debemus eam honorare non possumus, implorandus est Spiritus sanctus, qui eam repleuit et ornauit immensis largitatis sue muneribus, implorandus etiam ipse unigenitus Deus, Dei Filius, ut pro modulo infirmitatis nostre suscipere dignetur laudes utcunque pro ipsa quas offerimus, quia nemo mortalium est qui digne possit huius sacratissime uirginis laudes dicere, neque possit mysteria que in illa completa sunt uerbis explicare. Tamen admodum [l 1Kb] quantum colanda sit, ostendit Gabriel archangelus ad eam missus uenerabiliter , dum eam prior salutat ex officio debite uenerationis, et collaudat gratia plenam, quam benedictam predicat inter omnes mulieres, moxque matrem affuturam Domini [m 1Kb] indicat. Alioquin, karissimi, nisi esset  non tantum ultra mulieres, uerum etiam meritis ultra homines, tantus archangelus non tantam ei exhiberet salutationis gratiam, nec tales tantasque inferret laudes. Quod si adhuc in carne mortali, [n 1Kb] etiam ante  completa mysterii sacramenta, archangelus Dei tantam et exhibuit reuerentiam, et attulit laudis preconia; quid putatis, karissimi, hodie in celo quantas deferunt laudes, et glorificant Filium Dei, qui natus est ex ea? Hec est namque, dilectissimi, Maria uirgo, [a 1Kb] ob cuius se naturam Christus quam sepe Filium hominis testatur ex Euangelio, ubi ait: Filius hominis uenturus est in regno Patris sui . Necnon et cum diceret beato Petro una cum ceteris: Quem dicunt homines esse Filium hominis ? [b 1Kb] ac demum ab eis quereret: uos autem quem me esse dicitis ? ait Petrus pro omnibus: Tu es Christus, Filius Dei uiui; non quod eum negaret filium beatissime uirginis Marie, quod ait Christus, sed ut demonstraret unum eumdemque Filium hominis esse Filium Dei: quam fidem tam in Petro quam in ceteris apostolis requirebat Dominus. Et ideo, karissimi, ueneremur sicut matrem Domini et Saluatoris nostri Iesu Christi; predicemus ac si  matrem Domini, et perpetuam uirginem, que hodie peruenit ad thalamum eterni regis, ad easdem nuptias que in utero [c 1Kb] eius sunt dedicate, et pro quibus arrhas accepit sponsa Christi in dotis titulo, et pignus hereditatis eterne, Spiritum sanctum .

Sed qui minus idonei sumus de tantis digne loqui aut cogitare mysteriis, redeamus ad ipsius uerba beate uirginis, ad ipsius rudimenta uirtutum, quatenus ex eius tirocinio humilitatis [d 1Kb] melius disserere ualeamus cur demum ad tante peruenerit celsitudinem claritatis. Ait enim inter cetera: Quia respexit humilitatem ancille sue, ecce enim ex hoc beatam me dicent omnes generationes . Hinc, queso, fratres mei, audite [e 1Kb] matrem prophetissam Dei. Prophetissam dico, imo, ut ita dicam, euangelistam. Audite, queso, uirgines, audiat omnis feminarum ordo humilitatem tante uirginis; et nolite credere, si non iam completa sunt omnia, quecunque predixit per eam, qui ipsam repleuerat Spiritus ueritatis. Ecce enim, inquit, ex hoc beatam me dicent omnes  generationes. Ergo quando hec sancta et uenerabilis uirgo dicebat, nescio, fratres, uel si paucis in eadem gente Iudeorum nota fuisset; loquebatur tamen cum fide, et predicabat que futura nouerat. Dicebat autem humilis et ancilla, [f 1Kb] que se beatam nouerat: Ecce enim ex hoc beatam me dicent omnes generationes. Quapropter, queso, respicite terras quascunque sol suo illustrat lumine, et uidete, quoniam nulla iam pene est natio, nullaque gens, que Christum non credat; et ubicunque Christus colitur et adoratur, uenerabilis Dei genitrix Maria, beata et felix, necnon et uirgo perpetua predicatur. Et ideo, fratres, parum est ab uno uel a paucis dici, quod ab omnibus ubique predicatur et creditur. Hoc itaque est, dilectissimi, quod dico, quia creditur. Et ecce per orbem terrarum ubique in omni gente et in omni lingua beata Maria uirgo pronuntiatur, et quot sunt homines, tot habet testes. uerum siquidem dixerim, quia creditur, dum predicatur. Predicatur autem,  quia uere beata creditur esse apud Deum; et nunc fiducialius ubique pronuntiatur, quia uere et fideliter beata creditur.

Tamen quod predictum est, in omnibus adimpletur, quia in terris beata et gloriosa dicitur, in celis uero ab omnibus sanctis conspicua collaudatur et preclara. Inde enim, karissimi, hec festiuitas gloriosa, unde illa sublimatur, et beata etiam ab Angelis  ueneratur. Quia respexit, inquit, humilitatem ancille sue: ecce enim ex hoc beatam me dicent omnes generationes . [g 1Kb] Mira et omni deuotione plena uox, qua dicitur: Quia respexit humilitatem ancille sue. Non enim ait: Quia respexit uirginitatem meam, aut innocentiam, aut aliam quarumlibet uirtutum gratiam; sed solam humilitatem suam respexisse Dominum humiliter fatetur. Mira itaque disciplina uirtutis, et admirabilis philosophia. Siquidem mira et circumspecta professio uirginis, ut et ueritas panderetur in sermone, et in nullo offenderetur diuina uirtus, que magnificabatur in professione. Unde cum audisset omnia que ab angelo ei deferebantur incomprehensibilia, et credidisset inaudita, necnon etiam et que ab Elisabeth dicebantur credita: Magnificat, inquit, anima mea Dominum; et exsultauit spiritus meus in Deo salutari meo . Deinde intulit: Quia respexit humilitatem ancille sue; ecce enim ex hoc beatam me dicent omnes generationes.  uerumtamen in nullo de se presumpsit, in nullo aliquid de se altum sapit; sed tota in Deo exsultat, totusque spiritus eius in Deo gaudet, et tota eius anima Dominum magnificat et collaudat. Nihil sibi attribuit meritorum, nichil sibi de se applaudit; sed solummodo ea que Dei sunt requirit et sapit. Idcirco in illo tota exsultat, tota gaudet et letatur; solam sibi uendicat humilitatem ancille, que mater ueneratur ab angelo Saluatoris. Nec tamen eamdem humilitatem a se [h 1Kb] aliquid esse dixit, sed quia Altissimus eam respexit, et acceptam sibi fecit, ideo, inquit, beatam me dicent omnes generationes. O mira confessio, et mira humilitas! Confitetur humilitatem, quam solam in se respexisse dicit, qui cuncta respicit, et continuo predicatur beatitudo ipsius, de qua hodie totus testis est mundus. Que beata etiam et cum Christo in eternum regnare creditur, quia completa sunt que predixit. Scriptum quippe est: Omnis qui se humiliat exaltabitur . Exaltata est autem sancta Dei genitrix, non solum quia  humilis inuenta est, uerum etiam ineffabiliter gratia repleta est. Quam deprecantes ueneramur, et uenerantes deprecamur; ut ipsa pro nobis intercedere dignetur apud Dominum nostrum, Dei Filium, quem de se genuit incarnatum, qui cum Deo Patre et Spiritu sancto uiuit et regnat Deus per omnia secula seculorum. Amen.



EIUSDEM SERMO III. DE EADEM ASSUMPTIONE BEATAE MARIAE TERTIUS.

Adest nobis, dilectissimi fratres, hodierna festiuitas beate Marie uirginis gloriosa, plena gaudiis et immensis de ascensu eius repleta muneribus. [i 1Kb] Illustris quidem pro meritis, sed illustrior ualde pro gratia qua illustratur, non tantum beata ipsa uirgo, uerum etiam per eam omnis Christi Ecclesia. Nec enim gratiam ex meritis gloriosa uirginitas promeruit, sed premia meritorum ex gratia percepit. Et ideo celebritas hodierna inde gloriosior est ceterorum sanctorum natalitiis, quo illustratur beata uirgo et mater  Domini ineffabilibus diuinorum sacramentorum priuilegiis; quia inde creuerunt merita, unde plenissime referta est gratia. Et ideo apud Dominum quanta pensanda sint eius merita, uel cogitanda premia, puto quod nemo est qui ad purum edisserat, nisi qui potest uere perpendere, qualis uel quanta sit ista gratia, qua repletur ipsa, per quam uenit in mundum Dei maiestas. Idcirco, fratres mei, ueneranda est hec  solemnitas cum omni deuotionis obsequio, et uenerandum quod canitur etiam super choros exaltata angelorum. Nam nulli hominum unquam concessum est tanti uti priuilegio muneris, etiam [a 1Kb] nec angelo, ut una persona esset in Trinitate, quam de substantia sua genuerit, et esset Deus.

Ideo, queso, sileat insipientia carnis, et celebretur digne cum laudibus festiuitas matris Domini et Saluatoris nostri, tanto honore dignissima, quantum est ueneranda ex gratia, quia eius honor et gloria, laus et gratiarum actio est Redemptoris. Hodie quippe uocata processit, et immarcessibilem de manu Domini cum palma uirginitatis percepit coronam. Hodie in throno regni suscepta est, et resedit. Hodie thalamum intrauit, quia simul uirgo et sponsa fuit. Hodie siquidem audiuit illam uocem blandientis a sede maiestatis, qua dicitur: ueni, electa mea, et ponam te super thronum meum, quia concupiuit rex speciem tuam. Ad quam sane uocem credimus quod  gaudens et exsultans soluta est beata illa anima, ac perrexit ad Dominum, ubi facta est ipsa thronus, que fuerat in carne templum diuinitatis. Tanto speciosior pre cunctis et sublimior, quanto et gratia gloriosior refulsit. Hec igitur diuina est recompensatio, fratres, de qua dicitur: Omnis qui se humiliat exaltabitur . [b 1Kb] Fundata enim erat profunda humilitate, et dilatata in caritate, propterea hodie tam sublimiter est exaltata.

Sed quia celsitudinem et magnificentiam throni perscrutari non possumus, saltem thesauros eius humilitatis interdum perscrutemur, ut deinceps, eius interuenientibus meritis, ad gloriam donorum pertingere ualeamus. Nam humilitas custos reliquarum uirtutum est; et ideo uenerabilis uirgo, quia uirtutes multas sibi aggregauerat, custodem earum humilitatem in animo ferebat. Quam post perceptam gratiam ampliauit, et confessa est se esse ancillam, que mater erat Creatoris. Nihil nobilius, fratres, Dei matre inuenitur, que se profitetur ancillam; nichil  splendidius quam splendor elegit glorie. Nouerat enim beata uirgo quia humilitas Deo semper placet; et ideo ex nuntio cum salutatur, nichil altum de se sapit, nichil presumit, sed tota humilis ad Deum intendit, cui totum deputat quod est, et quod audit. Quapropter et nos discamus Deo deferre, discamus de nobis humilia sentire semper in omnibus. Discamus humiliari, quia auctor uite ideo ad nos cum esset altissimus, humilis uenit, ut nos humilitatem de se doceret magister ueritatis. Quia si quis sine humilitate uirtutes congregat, quasi qui in uento puluerem portat. Unde ait ipse in Euangelio: Discite a me, quia mitis sum et humilis corde . Nec sine causa igitur precipue mortales et fragiles humilitatem discere iubet, qui etiam in celis, ubi immortalis regnat inter angelos, humilia requirit. Unde Dauid Propheta ait: Quis sicut Dominus Deus noster, qui in altis habitat, et humilia respicit in celo et in terra ?

 Quod si ab ipsis angelis in celo mansuetudo exigitur, quid putatis hic, fratres, ubi superbia regnat, ut humiliemur quantum necesse est nobis? Hinc quoque dictum legimus: Quanto magnus es, humilia te in omnibus ? quoniam humilem spiritu, sicut Salomon ait, suscipiet gloria . Hoc quippe nouerat beata Dei genitrix, fratres mei, quod ad humilem, et quietum, et trementem sermones suos, respiciat diuina dignatio . Idcirco continuo ait ad angelum: Ecce ancilla Domini, fiat mihi secundum uerbum tuum . Non enim superbit, sed crescit ex dono deuotionis obsequium humilitatis: priuilegium augetur in omnibus, sed in nullo subripit arrogantia, quoniam non intumescit ad uanam gloriam, que  beatam se predicat mox futuram propter humilitatis indulgentiam. Ideo non discurrit quia humilis; nam quantum mansuetus est quisque qui iussis obtemperat diuinis, tantum immitis qui aut non credit, aut differt obedire quod audit. Iam humiliat se beata uirgo in cunctis, ut totam suscipiat in se gratiam largitoris; quia quod per partes aliis datum est, tota simul uenit in ea gratie plenitudo. Hinc quoque ait euangelista: Et de plenitudine eius nos omnes accepimus . Magna siquidem gratia, dilectissimi, beate Marie uirginis magna promeruit premia eterne remunerationis, quia multum se humiliauit inter immensa dona, inter diuinitatis commercia, hodie a Domino multum exaltatur gloriosa.

Denique ideo Christus humilis ad humilem uirginem uenit, quam elegit, ut de tam profunda humilitate triumphum erigeret salutis, et exaltaret eam, ut cantauimus, etiam super choros angelicos. Que nimirum exaltatio priuilegium est gratie. Unde cum  timore et tremore perfecte dilectionis recolenda sunt hec mystica donorum sacramenta; sicque ex his compensanda est huius celebritatis gratia. Quapropter estimate, fratres, qua reuerentia, quo deuotionis obsequio nos tantis interesse deceat sacramentis. Cui angelus ipse non sine metu sancto, nec sine honore debito, impendit reuerentiam euangelizandi. Sentiebat enim angelus in beata uirgine iam specialiter Dominum inesse, et futura nouerat diuini mysterii sacramenta. Ideo tam reuerenter ait: Aue, gratia plena . Deinde attendite quam eximium sit mox quod infert: Dominus tecum. Non enim dixit, Dominus sit tecum, quasi uisitandi gratia; sed Dominus tecum, quia in te nouo nascendi illabitur sacramento. Sicque totus uadens in salutationem propter maledictionem priorum parentum, magnum detegit benedictionis oraculum. Benedicta tu, inquit, inter omnes mulieres. Quomodo igitur nunc benedicta, karissimi? Ecce de auditu gratia adimpletur, de auditu fides genita, contra fidem credidit. De conceptu  deferre honorem cognatis didicit, de ortu filii pudor creuit. Aucta est castitas, integritas roborata, uirginitas quoque solidata, omnes perseuerauerunt uirtutes. Extremuit omnia, que et prima mirabilis eius refulsit humilitas.

Que cum omnia ab angelo didicisset, et repleta donis celestibus fuisset, ait: Ecce ancilla Domini, fiat mihi secundum uerbum tuum; quam uocem mox secutus est effectus. Fit itaque grauida mox beata uirgo, que hodie assumpta est in celis cum gaudio; fitque sacrarium Spiritus sancti, et consilium uerbi. Que ideo beata iure dicitur inter omnes mulieres, quia omnes ex ea beatificantur. Collata quippe est gratia et beatitudo in specie, ut diffunderetur in omne genus Ecclesie. Unde nec immerito beata et uenerabilis hodie precellit in genere totius corporis, que ultra omnes fecundata est in specie prolis. Interea iure antefertur in celestibus, que ita ditata est ac repleta pre omnibus in terris diuinis muneribus.  Quapropter festiuitas hodierna celebritas est omnium supernorum ciuium gratissima, quia eius est assumptio de corpore, ex qua orta est ueritas et iustitia, que de celo prospexit, in qua omnes iustificamur, et exsultant sancti in gloria .

Hinc, fratres, queso, iungamus uota cum supernis ciuibus, et iuxta modulum infirmitatis nostre exsequamur laudibus, quoniam quod natum est ex ea, commune est omnium gaudium. Illi siquidem hodie occurrunt letantes, et suscipiunt eam gaudentes cum hymnis et laudibus; nos prosequamur cum omni deuotione cordis, et integritate fidei. Sicque prosequamur, ut ad illa ineffabilia dona, que percepit beata Dei genitrix, quandoque pertingere ualeamus. Forte igitur hodie interrogauerunt quidam sanctorum  eminus prospicientes, illud de Canticis: Que est ista que ascendit per desertum, sicut uirgula fumi ex aromatibus myrrhe et thuris? Quoniam in ascensu eius multa flagrabant ornamenta uirtutum, incendio diuini concremata amoris. Que ideo quasi uirgula fumi, quia ipsa est uirga illa de radice Iesse, que hodie ascendit . Gracilis quidem et delicata ex aromatibus uniuersi pigmentarii pulueris, sed conflagrata incendio caritatis. Et ideo bene in modum fumi uirgule ex aromatibus, quia facta est tota in holocaustum Dei, que odoramenta uirtutum spargebat de se usque ad celos; et non qualiacunque, sed uniuersi pulueris pigmentarii. Unde, fratres, admiratio illa angelica non de uirginitate sola, que fuit singularis in Maria, sed de immensitate gratie uenit, quia uniuerse uirtutes in ea respergebant ex incendio diuini amoris suauitatem odoris, ita ut in ea esset forma, non solum uirginum, uerum etiam omnium Ecclesiarum Dei. Quoniam uirginitas et uita beate  Marie speculum et species fuit totius castitatis, et integritas uirtutum, decus pudicitie, et magisterium ualde eximium probitatis. In qua rogo, uideant uirgines quid uitare, quid corrigere, quid tenere debeant honestatis ; quia primus discendi amor, ut ita fatear, nobilitas est magistri. Habetis ergo, uirgines, egregii magisterii formam; habetis exemplar in ea perfecte uirginitatis. Ecce uia, qua pergere debetis; ecce beatitudo et gloria, ad quam peruenire uultis. Illuc indesinenter uotis et desiderio anhelare oportet, ut ad ea quandoque feliciter perueniatis.

uerum quia de propagine carnis nulla nobilior Dei matre refulsit, nulla splendidior ea processit, quam splendor paterne glorie ineffabiliter diuinitus illustrauit; quam uirtus Altissimi obumbrauit, ut uirgo pareret; quam diuina gratia repleuit, ut uirgo conciperet; quam sapientia Dei Patris pre omnibus elegit, ut placeret; que corpus Christi sine contagione sui corporis generauit; que omnes uirgultos in  odorem suauitatis, ardore caritatis Domino concremauit, ut tota holocaustum Deo fieret. Cuius caro et sanguis origo fuit benignissimi Saluatoris, cuius anima templum exstitit in quo factum commercium nostre redemptionis est. Bona siquidem domus, karissimi, in qua tota simul diuinitas illabitur uerbi, in qua sapientia Dei Patris septem sibi columnas erexit, super quam omnis innititur domus, et fabricatur Ecclesia. Quid dicam, fratres mei, quidue loquar de iis rebus mysticis, in quibus omnis humanus sermo silendo et admirando, potiusquam loquendo, crescit, pro quibus angeli gratulantur et decantant: Gloria in excelsis Deo, et in terra pax hominibus bone uoluntatis ? Quod si tunc ad partum uirginis talia cantarunt, credimus, dilectissimi, quod hodie dignas concelebrant exsequias, et suscipiunt cum gloria matrem sui Creatoris gaudentes, quam Spiritus sanctus adimpleuit, quam sapientia Patris, scilicet Filius Dei, possedit.

 Unde et nos gratias agamus Creatori nostro, quia donorum eius priuilegia nostra sunt munera, nostraque conspersio, quoniam fermentum quod conspersum est in specie redundauit in genere, donec fermentaretur totum . Et factum est unum corpus, unaque conspersio noua, Christus et Ecclesia. Unde necesse est, karissimi, festiuitas que per fidem flagrat in mente, ut habeatur et contempletur ab omnibus in specie; sitque in nostris oculis gloriosa, que nunc tantum in cordibus resplendet credita, Tunc quippe illa nobis erit festiuitas continua et sempiterna, que nunc est in mente hodierna et diurna, ita ut sit illa iure que nunc flagrat in fide, anhelat in spe, ut permaneamus; pulsat in caritate, ut ingrediamur ad eam festiuitatem in qua est beata et gloriosa Dei genitrix regina hodierna die assumpta per Iesum Christum Dominum nostrum, qui cum Deo Patre, et Spiritu sancto, uiuit et regnat in secula seculorum. Amen.



EIUSDEM SERMO Iu. DE ASSUMPTIONE BEATAE MARIAE QUARTUS.


Fratres dilectissimi, cum aliquid pro amore Creatoris in creatura eius dignis laudibus predicatur, aut excolitur, ad Dei procul dubio laudem refertur, qui auctor ipsius creaturarum operis inuenitur. Sicuti et in quodam laudabili ac mirabili artificio, quidquid in eo magis laudibus celebratur, ad laudem artificis iure colligitur. Hinc quoque in Propheta scriptum est: Laudate Dominum, inquit, in sanctis eius. Unde in primis, dilectissimi, gratie uestre dignitatem humiliter imploro, ut ueniam detis presumptioni uel imperfectioni mee, qui cum sim tardus ingenio, indoctus eloquio, tamen ex amore eius, quod in assumptione sancte Dei genitricis ac semper uirginis Marie matris Domini legitur, more infantium balbutientium susurrare conatus sum, qui se sponte ad hoc ingerunt quod digne explere nequeunt. Sed ab omnipotente  Domino non tam effectus quam uoluntas requiritur, secundum quod scriptum est: Gloria in excelsis Deo, et in terra pax hominibus bone uoluntatis .

Est igitur sancta et uenerabilis uirgo Maria, mater Domini nostri Iesu Christi secundum carnem, ex semine Abrahe orta ex tribu Iuda, uirga de radice Iesse, clara ex stirpe Dauid, filia Ierusalem, stella maris, ancilla Dei, regina gentium, domina regum, sponsa Domini, mater Christi, Conditoris templum, Spiritus sancti sacrarium, uelut columba speciosa, pulchra ut luna, electa ut sol , signaculum fidei, reparatio Eue, introitus uite, ianua celi, decus mulierum, caput uirginum, hortus conclusus, fons signatus, puteus aquarum uiuentium. Multiplicatur ut cedrus Libani, florens ut palma, uelut oliua fructifera in domo Dei . uirgo sancta, uirgo prudens, et una ex numero prudentium uirginum. uirgo pulcherrima, uirgo pudica, corpore decora, animo fulgida, fide perspicua, mente preclara,  amore uirginitatis deuota, ad obediendum parata, ministerio sibi credito cauta, in persecutione pacifica, in passione Christi mente compassa est. A prophetis Dei predicta, a philosophis sanctis prefata, ab archangelo salutata, a Spiritu sancto fecundata, atque ab eodem obumbrata, seminis uiri ignara, prole filii fecunda: uirgo innupta, ex Filio leta, fide concipiens, gaudio pariens; uirgo ante partum, uirgo in partu, uirgo post partum. Quem mundus totus non capit, in suo sacro aluo hec uirgo inclusit. Qui mundum pugillo continet, eum beatissima uirgo pannis inuoluit; et qui presentia maiestatis sue in celis angelos pascit, uirgo hunc sacra sacrato ubere matris aluit lacte. Et insuper ad cuius arbitrium totus orbis terrarum regitur, huius gloriose uirginis uberibus conditor mundi infans nutritur. Et sub cuius defensione proteguntur regna terrarum, cum ipso uirgo Maria fugit in Aegyptum. Et qui totum mundum quasi in statera suspensum tenet, in cruce confixum uirgo  Maria cernens aspexit. Qui presentia maiestatis e celis nunquam defuit, ascendentem etiam in celum oculis propriis contemplata esse uirgo Maria creditur.

O beatissima et sanctissima omnium feminarum Maria! quam feliciter in terris remanes, que filium tuum, imo et Dominum Redemptoremque nostrum Iesum Christum in celos premittis! Imo enim tu multo beatius et felicius celos penetrans, quia filium tuum in sua gloria sedere ad dexteram Patris non ignoras. O beatissima et gloriosa celebratio noctis huius! in qua uirgo uenerabilis Maria cum laudibus celestis militie poli aulam cum ineffabili triumpho excipitur; ex cuius carne Dominus iehsu uerbum caro efficitur; quam ad immortalitatis gloriam transmutatam, ac super angelos eleuatam nullus fidelium ambigit!

O dilectissimi! si permitteretur scire nobis, quod tamen quia nec mens humana corde concipit, nec  ore promit, quantus famulatus animarum sanctarum, que reuerentia gaudens sanctorum angelorum spirituum in aduentum anime beate Marie supernis sedibus impenditur, atque excolitur, cuius Filium Dominum nostrum Iesum Christum super se eleuatum, gaudentes cernunt, cernentes inherent, inherendo immortali immortaliter uiuunt! Agite ergo nunc gaudentes quod agitis, celebrate solemniter quod celebratis, et a cordibus uestris pigritiam mali corporis excludite. Quo excluso, animos uestros flamma sancti amoris accendite, uoci cantilene sensum accommodate, sapienter psallite. Et inter hec, ut inserar precibus uestris apud intercessionem beate Marie, quam summo cordis desiderio amantes colitis, ueniam mihi obsecro, impetretis. Et quia illa mater meruit effici Creatoris nostri, nos mereamur habere illam apud Filium suum, imo et Dominum suum, Redemptoremque nostrum interuenientem et in omnibus auxiliatricem. Et quia illa meruit uirtute Altissimi obumbrari, nos mereamur eius precibus adiuuari, ipso  adiuuante qui uiuit et regnat Deus in unitate Spiritus sancti per omnia secula seculorum. Amen.



EIUSDEM SERMO u. DE ASSUMPTIONE BEATAE MARIAE QUINTUS.

In illo tempore. Intrauit iehsu in quoddam castellum, et mulier quedam Martha nomine excepit illum in domum suam. Et reliqua .


Hom. Hildef. de eadem lectione

Congrue satis et conuenienter uidetur a Patribus fuisse sancitum ut in memoria Dei genitricis recitetur euangelica lectio, que narrat illas duas mente et carne sorores Dominum Iesum excepisse hospitio. Cui enim illa uenienti in mundum templum preparauit in uirtute sacratum, et perpetue uirginitati dedicatum, huic iste, ut Euangelium loquitur, temporalis habitationis preparauerunt hospitium, et pie humanitatis, ac sincerissime caritatis prebuerunt  obsequium. Harum enim uita et actus ita fuerunt mirabiles, et fidelium recordatione celebres, ut duarum uitarum figuram eas recte tenere asserant diuinarum litterarum catholici et doctissimi uiri. Martha igitur, que curam domus gerebat, et tanto talique hospiti ea que necessaria erant preparabat, actiue uite figuram, ut diximus, preferebat. Per Mariam uero, que ad pedes Domini sedens instantissime sermonis eius audiebat colloquia, uita perspicue premonstratur contemplatiua.

Eia, fratres karissimi, uideamus, si Domina nostra, imo Domini nostri et Dei genitrix et semper uirgo Maria utramque uitam ad plenum exercuit, et actiuam laudabilem, quam opere Martha excoluit, et contemplatiuam optimam, quam Maria audiendo et eligendo obtinuit. Sane sicut dilectum domini Ioannem [a 1Kb] Theologum, de humanis et corporalibus actibus Domini Iesu pauca dixisse, et multa de natura diuinitatis eius, potentia, et maiestate dixisse et scripsisse, teste sacratissima serie descriptionis eius, cognoscimus;  ita Domini genitricem non adeo fuisse credimus intentam actiue conuersationi, quoniam se totam contulit diuine speculationi. Non enim ad actiuam ultra quam matrem Domini decuit, se contraxit; sed toto mentis affectu et desiderio ad uitam se contemplatiuam erexit. Et ne ex toto esset uite exsors actiue; postquam electa est a Domino, salutata ab angelo, obumbrata a Spiritu sancto, fecundata Dei uerbo, exsurgens de loco, per iter deuium et abrupta montium ueniens ut deferret amicis actualis uite laboriosum officium, Zacarie uatis ingreditur domum, Elisabeth salutans cognouit in spiritu in sinum eius nobile pignus depositum ; et in iis paucis, ut diximus, Marthe compleuit actum. Si Martha felix  que actiue uite preferebat figuram, quanto magis iste sanctissime, de quibus loquimur, persone extiterunt felices, que tantorum gaudiorum et munerum meruerunt fieri compotes? Que maior potest esse felicitas, quam in matre Domini, et ut ita dicam, in aula regali, in [b 1Kb] aula uirginali fecunditas regnet et uirginitas? quam cum infecunda et uetusta generat, et parit sterilitas? et cum etas senectutis et antiquitatis nomen promeruit noue paternitatis? Et ut beatus Hieronymus iucundo sermone prosequitur, Ioannes etiam ad introitum Marie exsultauit et lusit, et per os uirginis audiebat uerba [c 1Kb] Domini, et de utero matris gestiebat in occursum eius erumpere. Quomodo, quantum, et qualiter officiis et obsequiis speculatiue uite cum altera Maria se subdidit, Gabrielis archangeli profiteatur assertio, sermonis euangelici prosequatur oratio, quia ad hec narranda nostre paruitatis deficit sermo. Unum profecto scimus, quia omnis eius uita et actio [d 1Kb] intenta fuit sermoni dominico. Et sicut de altera Maria dictum est,  ista optimam partem elegit , quia prima omnium feminarum Deo uirginitatem obtulit, et idcirco promeruit, ut Dei Filius angelo nuntiante ex ea corpus nostre redemptionis susciperet. Diximus enim eam semper intentam fuisse speculationi diuine; sed oportet nos hoc ipsum catholicis uerbis astruere.

Ut enim humano usu loquamur, ubi erat corpore quando angelus a Deo mittebatur ad eam? utique in domo parentum. Ubi spiritu? uerum, ut diximus, in illo diuine speculationis intuitu. Quid agebat? sine preiudicio alicuius irreprehensibiliter uiuens, ut sue professionis proprium erat, orabat, legebat. Quomodo orabat? canticum quod cecinit tympanisans, et exclamans. Quid legebat? forsitan occurrebant ei diuine Scripture testimonia ad illud ineffabile sacramentum, quod in ea gerebatur, sine dubio pertinentia. Nonne in pignore quod gerebat illud impleri posse credebat Mosaicum: Prophetam, inquit, suscitabit uobis Deus de fratribus uestris, tanquam me  ipsum audietis ? Et multas alias in aperto cernebat prophetarum sententias, per quas tanti sacramenti atque mysterii premonstrabatur, et ad liquidum declarabatur ueritas. Nonne ad hoc pertinere uidebatur illud Iacobi patriarche testimonium dicentis: Non auferetur sceptrum de Iuda, et dux de femore eius, donec ueniat qui mittendus est, et ipse erit exspectatio gentium ? Quid manifestius quam quod ille fatebatur Balaam ariolus, [e 1Kb] et falsiloquus, Dei nutu ueridicus? Orietur, inquit, stella ex Iacob, et exsurget homo de Isrel . Sciebat enim Dei genitrix in arcem diuine contemplationis assumpta, Dauidicis edocta testimoniis, processurum de se Dominum tanquam de thalamo suo sponsum ; et ipsum speciosum, ut idem Propheta precinit, pre filiis hominum . Non enim dubitabat ad se pertinere, Spiritus sancti illustrata lumine, quod Isaiam prophetam recolebat dixisse: Ecce uirgo concipiet  et pariet filium. Et egredietur uirga de radice Iesse, et flos de radice eius ascendet . Quid apertius? quid iucundius? Et uirginem parituram, et uirgam de radice Iesse processuram, nobilissimus prophetarum pronuntiat.

Placuit igitur inserere huic nostre declamatiuncule sententiam psalmi octogesimi sexti, quem ad memoriam Dei genitricis et mysterium dominice Incarnationis et natiuitatis beatus Ambrosius, uir per cuncta laudabilis, et uerus assertor fidei catholice, adeo festiue uoluit exponere. Et idcirco, ut dixi, sententiam tanti pontificis pauperculo nostro operi apponere uolui, ut quod digne non potuit prosequi ingenioli nostri paupertas, sententie tanti pontificis nobilitet et commendet auctoritas. Ait enim secundum  antiquam interpretationem iam dictus doctissimus doctor : Mater Sion dicet: Homo, et homo natus est in ea, et ipse fundauit eam Altissimus . Matrem autem secundum diuinitatem habere non potuit, quia auctor est matris. Ille homo factus est, non diuina generatione, sed humana; [a 1Kb] quique homo factus est, Deus homo natus est. Sed et alibi habes: Puer natus est nobis, et filius datus est nobis . In puero enim nomen etatis, in filio est plenitudo diuinitatis. Factus est ex matre, natus est ex patre; idem tamen et natus et datus, non diuisum, sed unum putes. [b 1Kb] Unus enim Dei Filius et natus ex Patre, et ortus ex uirgine, distanti ordine, sed in uno concurrente nomine, sicut et presens lectio docet, quia homo factus est in ea, et ipse fundauit eam Altissimus. Homo utique corpore altissimus potestate. Etsi Deus et homo diuersitate nature, idem tamen non alter in utroque. Aliud ergo speciale nature  sue, aliud nobiscum commune, sed in utroque unus et in utroque perfectus. Non igitur mirandum est quia et Dominum eum et Christum fecit Deus. Fecit ergo Iesum eum utique, qui ex corpore nomen accepit; fecit enim de quo etiam patriarcha Dauid scribit: Mater Sion dicet: Homo et homo factus est in ea. Quasi homo ergo factus, dissimilis utique, non diuinitate, sed corpore; nec discretus a Patre, sed exceptus in munere.

Huius muneris gratiam, angelo nuntiante, uirgo Maria Dominum concipiendo promeruit, pariendo obtinuit, et post partum uirgo perpetua permanens incorrupta possedit. Eiusdem gratie muneribus conferta, ut fas est credere, omne tempus Dominice infantie, pueritie, et adolescentie, cum ipso peregit, et obsequium materne dilectionis et dulcedinis, ut uera mater humanitatis sue, filio ministrauit. Que fuerunt inter se illorum colloquia, quam dulcia, quam amabilia, quando in matre fulgebat uirginitas, et letabatur fecunditas; in filio apparebat humanitas,  et latebat diuinitas; quantum, uel quale illud erat Deificum ac uirginale consortium, non dico nostrum, sed omnium hominum prorsus excedit intellectum. Deinde idem ipse qui erat unigenitus uirginis matris, cum uoluit apparere unicus Dei Patris, tempore sui baptismatis hoc ipsum ostendit maiestas Trinitatis; cum Pater auditur in uoce, Filius uidetur in homine, Spiritus sanctus in specie dignatus est apparere colombe . Est enim huius rei magnitudinis testis magnus pre ceteris homo, nomine Ioannes, a Deo missus. Iste uero tantus homo, qui hactenus erat dominice incarnationis et natiuitatis arcanorum mirabiliter conscius cum sanctis, factus est minister mirabilis mysterii huius.

Nos ergo, fratres, ut corde credamus, et ore confiteamur, tres denominatas, [c 1Kb] distinctas et discretas personas Patris, et Filii, et Spiritus sancti, unius esse diuinitatis, eternitatis, [d 1Kb] immensitatis, et glorie,  admoneant nos et doceant ueritatis ueracissima uerba prophetarum, et apostolorum, et euangelistarum ueridica testimonia. Et ut in tribus personis summa, simplex, eterna, et incomprehensibilis credatur, confiteatur, et adoretur Trinitas, inuitet nos sanctarum Scripturarum sinceritas, et catholicorum Patrum, eorum uidelicet fidelis auctoritas nos doceat, in quorum intellectu et scriptis fidei pietas et ueritas non uacillat.

Mysterio itaque baptismatis peracto, ac presentia totius Trinitatis consecrato, Iesu non alieno, sed suo spiritu, et propria uoluntate desertum petiit, ubi ad tentandum eum malignus spiritus inuenit; qui ipsius uirtute superatus, angelis ministrantibus, recessit ab eo confusus . Postea a beato Ioanne  inuenitur, et ob incomparabilem innocentiam ab eo Agnus mundi peccata tollens appellatur . Et ne lumen diuinitus accensum sub modio poneretur, exiuit ad publicum; et quia totum inuenit mundum criminibus et peccatis obnoxium, omnibus medicine indixit remedium, in suo aduentu appropinquare dixit regnum celorum. Et ut illud Isaie impleretur uaticinium: Populus qui sedebat in tenebris, uidit lucem magnam; habitantibus in regione umbre mortis, lux orta est eis ; deinde ipso diuinitatis sue lumine preeunte, ex diuersis huius uite conuersationibus et officiis, ut Euangelia loquuntur , discipulos uocauit, et ex illis duodecim elegit, quos apostolos uocauit, per quos humano generi salutis iter ostendit. Quorum semper conuentui, nobili contubernio semper adherebat sanctissima uirgo; cum illis semper habitabat, seseque dominicis conspectibus frequenter presentari gaudebat.

Eam uero optimam partem, quam soror Marthe  Maria in specie et figura gerebat, Dei genitrix iure uera firmissime retinebat, et cum apostolis de humanis Christi actibus, ut uerius ac specialius cognoscebat, uerius ac specialiter conferebat, ut ab ea discerent qualiter arcanum tanti mysterii et ipsi crederent, et lucidius aliis enarrarent, et cum opportunum fuerit, sine omni ambiguitate scriptis mundo transmitterent. Ipsa uero, ut sanctus euangelista Ioannes refert , Domini miraculis nonnunquam interfuit; in iis et in ceteris diuinitatis eius operibus et uirtutibus, ultra quam dici potest, gloriabatur. Et si Maria  quondam peccatrix, cui donando peccata erat propitius, intente audiebat uerba ex ore eius; quanto magis hec, que erat mente et corpore sancta, audiebat ardentius, cuius idem ipse et Dominus erat et filius? ceterum ut Simeonis iusti prophetia impleretur dicentis: Tuam ipsius animam pertransibit gladius , tempore dominice passionis cum dilecto discipulo  ante crucem stabat , et ut uerbis dulcissimis utar Ambrosii , piis oculis spectabat, non pignoris mortem, sed mundi salutem, ubi audire meruit: Ecce filius tuus; et dilecto discipulo de ea dictum: Ecce mater tua.

Circa sepulturam uero dominicam, multo magis quam mulieres illas sanctas, quidam dicunt fuisse sollicitam; quorum opinionem, nisi fallor, astruere uidetur bonus ille Sedulius peta euangelicus, orator facundus, scriptor catholicus. Si enim scire uolumus quid Dei genitrix post resurrectionem Domini, antequam ipse celos ascenderet, agebat, sine dubio loca Dominice natiuitatis, passionis, sepulture, et resurrectionis frequenter circumiens, inuisere cupiebat. In eisdem etiam locis lacrymas fundebat, et sanctissimi oris sui oscula dulcissima imprimebat. Deinde admotum sibi refugium, apostolicum uidelicet contubernium, [e 1Kb] pasta intuitu dominicorum locorum cum gaudio remeabat. Credimus eam interfuisse  gaudiis dominice ascensionis, et in die sancto Pentecostes cum sanctis apostolis percepisse gratiam Spiritus sancti, quem constat eam plenissime habere ab ipsa conceptione Christi. Si quis uero adhuc studio pietatis uel pie curiositatis affectu indagare uoluerit quid post ascensionem Domini egerit, quam sancte et iuste uixerit, et cum quibus habitauerit, soli Deo cognitum esse uidetur, et Gabrieli archangelo, cui eius tota causa commissa esse predicatur a Domino, et angelis sibi colletantibus, secumque loquentibus, Ioanni etiam dilecto Domini discipulo, qui ab ipsa cruce eam suscepit in sua sollicitudine et cura ; uidelicet ut uirgo uirgini deseruiret, et Domini matri rependeret seruitutis et dilectionis obsequium, qui eum pre ceteris sua dilectione  fecerat dignum. Beatissimo etenim Petro apostolorum principi, ceterisque apostolis non incognita fuit eius purissima uita et actio, sancta quoque et admirabilis et predicabilis conuersatio, quippe quia cum eis semper fuit, [a 1Kb] ab ipsorum conuersionis initio usque ad illum diem in quo unigenitus Dei Filius homo ex ea uera fide genitus, a laboribus huius uite illam uoluit eripere, et ad gloriam sibi a seculis preparatam, ut creditur et predicatur, super choros angelorum dignatus est eleuare.

Huius diei letitiam hodie totus mundus concelebrat. Hodie namque ob uenerationem assumptionis Dei genitricis angeli letantur, uirgines gratulantur, patriarche et prophete Deo laudes referunt, quia presagia et uaticinia sua per eamdem Dei genitricem completa esse cognoscunt. Apostoli et euangeliste tripudiant, cum in carne Deum uenisse, et de uirgine natum uera fide scriptis suis pronuntiant. Gloriantur etiam hodie matres, genitrici Dei sui solemnia  dignis laudibus celebrantes. Gaudent summi pontifices, confessores, et doctores catholici, dum per eorum doctrinam fideles Dei credunt, et colunt Dei Filium suscepisse quod non erat, et non amisisse quod erat. Et genitricem Dei predicant uirginem peperisse, et post partum uirginem exstitisse. Dicam aliquid plus, si audeo, dicam fideli presumptione, dicam pia temeritate. Totus mundus hodie condigna iubilatione letatur et gaudet; Tartarus tantummodo ululat, fremit, et submurmurat, quoniam gaudium et letitia huius diei claustris infernalibus inclusis aliquod remedium et refrigerium prestat. [b 4Kb] Non audent, ut opinor, ministri tartarei hodie attingere suos captiuos, quos recolunt redemptos illius sanguine, qui pro mundi salute est dignatus nasci de uirgine.

De cuius uirginis meritis et gloriosissima hodierna eius assumptione diuine legis interpres, sanctus uidelicet Hieronymus, et alii egregii doctores, tanta ac talia potuerunt et uoluerunt dicere, quibus nos nec  audemus aliquid nec debemus adiicere. Et qui ad plenum uult cognoscere gloriam solemnitatis hodierne, sermonem, quem supradictus pater [c 1Kb] Hieronymus edidit ad sanctam Paulam et ad Eustochium filiam eius uirginem, et ad ceteras uirgines, non solum presentes, sed etiam ad superuenturas transmisit, legat. In eodem uero sermone non solum possunt addiscere uirgines femine, sed etiam masculi, quomodo debeant uirginum uirgini uirginaliter ac uiriliter militare. Hodie, reuerentissimi patres, et karissimi fratres, domini et seniores, matres et sorores, celebremus deuotissime beate Dei genitricis et semper uirginis Marie celeberrimum festum, ut per eius singulare meritum, et orationes omnium sanctorum, sanctarumque uirginum, pium mereamur habere atque propitium uirginis filium, et uirginum sponsum, Dominum nostrum Iesum Christum, qui uiuit et regnat cum Deo Patre et Spiritu sancto per omnia secula seculorum. Amen.



EIUSDEM SERMO uI. DE ASSUMPTIONE BEATAE MARIAE SEXTUS.


Hodie, fratres karissimi, gloriosa et perpetua uirgo Maria, celos ascendit: hodie de terris et de presenti seculo nequam erepta, secura de immarcessibili gloria ad celi peruenit palatia. Hac, inquam, die meruit exaltari super choros angelorum, quoniam, ut credimus, in dextera Patris subleuata [d 1Kb] in celestis regni solio post Christum gloriosa resedit, que merito Domini templum, Spiritus sancti sacrarium et appellatur et creditur. Hec est illa uirgo gloriosa, cuius ineffabile meritum longe ante et figuris legalibus et prophetarum oraculis prenuntiabatur. Nam quid aliud presignabat uirga illa Aaron, que in tabernaculo Domini posita, tertia die inuenta est germinasse, iamque dilatatis foliis eruperant flores, qui turgentibus gemmis in amigdalas deformati sunt? uirga ista sacra est uirgo Maria, que neque sata, neque radicata; sine ullo cultore, tertio die, hoc est,  tertio seculi tempore, sancto Spiritu est fecundata, nobisque Deum genuit et hominem Christum: cuius utraque substantia, bene per amigdalam est figurata. Amigdala namque ex carne, osse et nucleo, constat; sic Deus et homo in una persona est iehsu Christus. Et in amigdala quidem caro exterior amarissima est; nucleus uero interior uescentes grata dulcedine reficit. Sic et Christus per humanitatem passionis amaritudinem sensit, per diuinitatem impassibilis mansit.

De hac uirga Isaias propheta predixerat: Egredietur uirga de radice Iesse, et flos de radice eius ascendet . uirgo namque Maria, cuius hodie ad celos ascensionem colimus, de stirpe Dauid regis, qui filius fuit Iesse, nobilissima prosapia, et regali stemmate exorta processit; et flos de radice eius ascendit, quia uerus ille Nazareus, et flos munditie Christus per eam, ex ea incarnatus, in mundum uenit. Hic est ille flos sacerrimus, qui de seipso in  epithalamium Ecclesie loquitur: Ego flos campi, et lilium conuallium . Flos enim campi, qui non aratus, nec seritus fuit, quia de uirgine sine uirili ministerio natus apparuit. Lilium autem conuallium exstitit, quia ad insinuandum humilitatis exemplum, pauperes parentes, de quibus nasceretur, elegit: dignatus pro nobis ipse pauper fieri, ut nos sua potestate diuitiarum et diuinitatis sue donaret esse participes. Beatus quoque Ezechiel propheta huius sacre uirginis se conscium fuisse prophetico spiritu testatur dicens: uidi portam in domo Domini clausam, et dixit ad me angelus: Porta hec, quam uides, non aperietur. Princeps in ea sedebit, ut comedat panem coram Domino . Porta namque in domo Domini clausa, uirgo est Maria semper intacta. uir non transiet per eam, quia Ioseph non cognouit eam. Clausa fuit in eternum, quia Maria uirgo est ante partum, uirgo in partu, et uirgo post partum. Princeps in ea sedit, ut comederet panem coram Domino, quia Dei Filius in utero illius  nouem mensium spatio moratus est, indeque egressus, et tanquam sponsus de thalamo suo, ut comederet panem coram Domino, iuxta quod ipse dixit: Meus cibus est ut faciam uoluntatem eius qui misit me, Patris .

Tot igitur et tantis hec sancta uirgo et mater Domini prophetarum prenuntiata uaticiniis, hodie ad celos assumpta est, meritorum fructus, et laborum premia perceptura. Ascendens namque Dei Filius in celum, matrem castissimam ad tempus ad hoc dimisit in terris, ut ei locum immortalitatis in ethereis mansionibus prepararet, ut cum eo in perpetuum regnaret. Et hec est presentis diei solemnitas, in  qua gloriosa et felix ad celestem assumpta est thalamum. Que profecto eius festiuitas tanto excellentior est omnium sanctorum festiuitatibus, et incomparabiliter admiranda, quanto et ipsa Dei genitrix ceteris sanctis incomparabilis, magisque habetur mirabilis. Unde et ex persona supernorum ciuium in eius ascensione admirans Spiritus sanctus ait in Canticis canticorum: Que est ista que ascendit per desertum, sicut uirgula fumi ? De deserto enim presentis seculi hec uirgo hodie ascendit; atque ideo mirabantur anime electorum, quenam hec esset, que uirtutibus meritorum etiam dignitatem superuinceret angelorum. Quasi uirgula autem fumi ex aromatibus ascendit, quia delicata, et diuinis extenuata disciplinis, multis uirtutum erat repleta odoribus, per quas quotidie se in holocaustum Domino concremabat incendio pii amoris et desiderio caritatis.

Nec diu hec sancta sacratissima uirgo post Domini  ascensionem in terris potuit remanere, quam desiderabant angeli, celum etiam et ipsum de eius ascensione querebatur; atque ideo Spiritus sanctus inuitabat dicens: ueni, columba mea, immaculata mea; iam enim hiems transiit, imber abiit et recessit . Quodque ardentissime uellet assumere, ostendit crebra ingeminatione inquiens: ueni de Libano, sponsa mea; ueni de Libano, ueni . Et pulchre de Libano uenire iubetur, hoc est, de candidatione; Libanus enim candidatio interpretatur. Et hec uirgo sancta candidata erat uirtutibus, et dealbata Spiritus sancti muneribus, columbe lactee seruans simplicitatem, et uirginitatis immaculatum candorem; atque ideo sola digna fuit, per quam et ex qua Dei filius, ad reconciliationem humani generis ueniens, carnem assumeret. Unde et ei soli angelica illa salutatio conueniens fuit: Aue, Maria, gratia plena . Ceteris enim electis ex parte gratia datur, huic uero uirgini tota se infudit plenitudo gratie. Quod considerans propheta  Dauid ait: Descendet, sicut pluuia in uellus . uellus enim uirginitatem presignat. Sicut enim uellus cum sit de corpore, corporis non subiacet passioni; ita uirginitas cum sit in carne, uitia carnis ignorat.

Descendit ergo sicut pluuia in uellus, quia celestis imber, hoc est unda diuinitatis uirgineo uelleri placido se infudit illapsu, quando uerbum caro factum est, et habitauit in nobis . Nec sane illud omittere debemus, quod multi pietatis studio libentissime amplectuntur: eam hodierno die a filio suo Domino Iesu Christo ad celi corporaliter subleuatam palatia. [a 4Kb] Quod licet pium sit credere, a nobis  tamen non debet affirmari, ne uideamur dubia pro certis recipere.

uerum enim hoc sit, necne, nos tamen credere conuenit eam filio suo in celestibus conregnare, nosque post Deum in omni ueritate confirmare, meritis et precibus premunire. Si autem uultis scire quid post Domini ascensionem egerit, hoc unum certum est, quia uirgo sancta corpore et mente permansit, conuersata cum apostolis, donec ipsi per diuersas regiones predicaturi sunt missi. Et licet omnes apostoli eam uenerarentur, eique officio dilectionis famularentur, plus tamen et specialius ceteris Ioannes usque ad finem uite dilexit et coluit; quique sibi commissam uirginem uirgini accepit in suam, et sic ei, quasi filius matri, assistit et obsecutus est, recordans illud quod a benigno magistro in cruce audierat: Mulier, ecce filius tuus .

Huius igitur sacrosancte uirginis et matris Domini hodiernam festiuitatem spirituali letitia celebremus,  que, sicut Euangelium loquitur, optimam partem elegit, que non auferetur ab ea . Quod quamuis historialiter de illa Maria sorore Lazari, ardentissima dilectrice Christi, dictum intelligitur, specialiter tamen beate Dei genitrici conuenire creditur, que optimam partem elegit, quia ei singulariter datum est matrem esse, et sigillum castitatis non perdere; prolem suscipere, et incorrupta uirginitate gaudere. Nam cum sint in Ecclesia tres ordines fidelium, coniugatorum uidelicet, continentium, atque uirginum, hec sola superexcellenti et incommutabili dono mater potuit esse uirgo, seruare pudorem, et intactis suis uisceribus edere Deum et hominem; unde merito eam Dei confitemur genitricem. Iam ergo ad eam, de qua loquimur, preces et uota uertamus, opem intercessionis eius poscamus singuli, poscamus omnes. Oremus ut sit [a 1Kb] protectrix in prosperis, submoueat noxia, suggerat profutura, admittat preces supplicantium intra sacrarium diuinitatis, nobisque impetret consortium sue beatitudinis, fauente  et adiuuante Domino nostro, filio eius Iesu Christo, cui est cum Deo patre imperium et immortalitas per infinita secula seculorum. Amen.



EIUSDEM SERMO uII. IN [b 1Kb] ASSUMPTIONE BEATAE MARIAE SEPTIMUS.

Celebritas hodierni diei nos admonet, ut in laude uirginis Marie immorari debeamus, quia reuera indignum est ut in die tante Dei Genitricis laudes Domini nostri sileat lingua carnis. In hac siquidem die competenter beata uirgo Maria sponso illi celesti libere proclamat: Tenuisti manum dexteram meam, et in uoluntate tua deduxisti me, et cum gloria assumpsisti me . Hodie, inquam, et ipsa congrue ab sponso audit: ueni, proxima mea, speciosa mea, columba mea, quoniam ecce hiems transiit, pluuia abiit . Ipsaque iam beata respondit: Flores uisi sunt in terra nostra: tempus  sectionis aduenit . Anima mea exsultabit in Domino, et delectabitur super salutari suo : Et: In Domino laudabitur anima mea, audiant mansueti et letentur ; Et:  Credo uidere bona Domini in terra uiuentium .

uideamus itaque, fratres, que sit hec uirgo tam sancta, ad quam Spiritus sanctus uenire dignatus est; que tam speciosa, quam Deus elegit sponsam; que tam casta, ut possit esse uirgo post partum. Hec est, inquam, Dei templum, fons ille signatus, et porta Dei clausa. In eam itaque sanctus descendit Spiritus: hanc uirtus obumbrauit Altissimi, et ex ea potens uirtutum Christus egreditur . Hec est immaculata coitu, fecunda partu, uirgo castitate; hec concepit uirgo, non ex uiro, sed de Spiritu sancto; hec perperit, non dolore, sed gaudio; hec nutriuit angelorum et hominum cibum.

Felix certe et omni laude dignissima, que sine humano semine celestem seculo protulit panem, et mundi genuit Saluatorem! O fidei pactum! O fidei secretum! Promittit angelus uirgini filium nasciturum: uirgo gaudet, cupitque effici mater. uere  magnum et salutare mysterium; que sic peperit, ut mater et uirgo possit dici. Lacta, Maria, Creatorem tuum, lacta panem celi, lacta premium mundi. Prebe lambenti mamillam, ut ille pro te prebeat percutienti maxillam. Tu illi ut mater temporalem ministra substantiam, [c 1Kb] ut ipse nobis et tibi uitam tribuat sempiternam. Lacta ergo eum qui fecit te, qui talem fecit te, ut ipse fieret in te. Lacta eum qui fructum fecunditatis tibi dedit conceptus, et decus uirginitatis non abstulit natus.

uidete, fratres, quam digne Domino consecrata uirginitas famulatur, quam sic amare dignatur, ut una eademque femina, et uirgo dici possit, et mater; quam preferenda gratia, et cunctis seculis predicanda, que sola et genitricis dignitatem obtinuit, et uirginalem pudicitiam non amisit. Electa est que auctorem suum ederet; denique uiro inexperta se parituram obstupuit, que thalamum ignorauit. O quam beata mater ista, que sine contaminatione concepit, et sine dolore peperit medicinam! Felix, inquam,  mater, per quam generis nostri uita est reparata, que de celo suscepit prolem, et mundi genuit Saluatorem. Hec enim mirabili et ineffabili modo omnium rerum et suum peperit Saluatorem. Electa quippe est uirgo integra, cui fecunditas matris daretur; et facta est fecunda mater, in qua uirginis integritas seruaretur. Si enim cogitemus uirginem, que sine concupiscentia carnis concepit carnem, et sine uiro concepit uirum, et si uoluerimus querere rationem, in ipsa nostra inquisitione subcumbimus, cum scriptum sit: Generationem eius quis enarrabit ? Nam et ipsa beata Maria, cuius hodie natalitia celebramus, quem credendo peperit, credendo conceperat.

Denique cum dominicum illi partum angelus nuntiasset, ac illa quippe castitatis conscia diuine dispensationis gratia, angelo respondisse fertur: Quomodo fiet istud, quoniam uirum non cognosco ? angelus ei placido uultu respondit: Spiritus  sanctus superueniet in te, et uirtus Altissimi obumbrabit tibi . Non expauescas partum, uirgo, nec metuas, neque multum sis inexperta formidine. Tantum crede, et concepisti; ama, et peperisti. Spiritus  enim sanctus superueniet in te, proinde non est quod metuas; et uirtus Altissimi obumbrabit tibi, [a 1Kb] inde est quod gaudeas. Tunc enim sequeretur dolor partum, si precederet libido conceptum: nunc uero Spiritus sanctus superueniet in te, et uirtus Altissimi obumbrabit tibi, id est, refrigerabit te sub sua umbra Spiritus idem sanctus, ne [b 1Kb] in feruore concupiscentie torrearis. Ideoque quod nascetur ex te sanctum uocabitur Filius Dei. His Maria auditis, iam fidei semine grauida, prius et Christum mente quam uentre concipiens, respondit angelo: Ecce ancilla Domini: fiat mihi secundum uerbum tuum . Nec mora, ut assensus uirginis panditur, sponsus immaculatum corpus ingreditur, et qui toto mundo non capitur, puelle innupte membris infunditur.

Nam audite, fratres, quomodo porta, per quam ingressus est Dominus, semper fuit clausa, quam Ezechiel propheta in uisione diuina respexit: Conuerti,  me, inquit, ad uiam porte sanctuarii exterioris, que respiciebat ad orientem; et hec erat clausa. Et dixit Dominus ad me: Porta hec quam uides, clausa erit, et non aperietur, et uir non transiet per eam, quia Dominus Deus Isrel ingredietur et egredietur per eam, et semper erit clausa . [c 1Kb] Ecce ubi euidenter ostendit nobis quia sancta Maria semper uirgo fuit, uirgo permansit: uirgo ante partum, uirgo in partu, et uirgo post partum. Concepit, et uirgo est; generat, et uirgo est; lactat, et uirgo est. [d 1Kb] Mater quippe esse potuit uirgo Maria, mulier esse non potuit. Magnum mysterium! magnum donum! magna gratia! Ancilla peperit Dominum, creatura peperit Creatorem. uisceribus fecundis, et genitalibus integris, uirgo mater Dominum effudit in terris. Concipiens uirgo, pariens uirgo, [e 1Kb] permanens uirgo; uirgo grauida, uirgo fecunda, uirgo perpetua. Quid miraris, o homo? Deum sic nasci oportuit, quando dignatus est esse homo. Interea toto affectu ad auxilium beate uirginis nos conferamus, omnes unanimes  eius omni nisu patrocinia imploremus. Et dum nos eam supplici obsequio frequentamus in terris, ipsa nos sedula prece commendare dignetur in celis apud Dominum Deum nostrum, qui in Trinitate uiuit et regnat Deus per infinita secula seculorum. Amen.



EIUSDEM [f 1Kb] SERMO uIII. IN LAUDEM BEATAE uIRGINIS MARIAE.

Scientes, fratres dilectissimi, auctori nostro multum nos debere conditos, plus redemptos, redemptionis nostre commercium ueneremur, et illum sacratissimum uterum, ex quo homini Deus unitus apparuit, etsi non honorificamus meritis, saltem celebremus obsequiis; [g 1Kb] scientes erroris nostri tenebras, partim eius fulgore respersas, quia quod protoplastorum negligentia [h 1Kb] prime matris contumax tam arrogantia quam gula perdiderat, huius sacre uirginis partus non solum restaurauit diruta, sed etiam tribuit sempiterna. Et idcirco cunctis preconiis ueneremur  auctricem, que dum auctorem suum concepit, excelsum nobis redemptorem ostendit in seculo. Et quia ad uicem matris eius, matris nostre Ecclesie forma constituitur, ipsa eam inter procellas seculi frementes aspiciat, ipsa inter cursus mundiales continua  oratione confoueat. Neque enim dubium [i 1Kb] illam que meruit pro liberandis dare pretium, posse liberatis impartiri suffragium. Nostra inter hec oratio iugis ad Deum dirigatur, ut qui pro honore nominis sui uiscera illa que sanctificauit intrauit, nosque sedulitate debita ueneramur, prosit nobis ad remedium, quod per eam se nobis dedit in pretium.

Merito beata Maria [i 1Kb] singulari a nobis preconio attollitur, que singulare commercium mundo prebuit. Merito inter feminas tunc etiam letabatur, cum singularem medicinam pudico aluo gestabat. Sentiebat quidem pondera uentris, que pudorem non perdiderat castitatis. Mirabatur partus insignia, que nulla nouerat uiri contagia. O bene fecunda uirginitas, que nouo inauditoque genere, et mater dici possit et uirgo! Peperit eum a quo cepit, portauit a quo creata exstitit; siquidem ipse est auctor Marie, qui est ortus ex Maria. Sic inenarrabili modo beata  Maria et mater uirgo est, dum fructus peregrinationis exstitit, et integritatis dispendium non incurrit. Apud quam ita celestis prouidentia negotii ipsius conditionem disposuit, ut magis obedientiam exhiberet in mandato, cum honorificentiam agnosceret ex angelo. Neque enim fidem derogat nuntii, que dignitatem intelligit, nuntiante sibi angelo et dicente: Spiritus enim sanctus superueniet in te, et uirtus Altissimi obumbrabit tibi; ideoque et quod nascetur ex te sanctum, uocabitur Filius Dei . Credidit admonita quod audiuit, meruit sanctificata quod credidit.

Denique [k 1Kb] tantum se ad celi fastigium subleuauit, ut uerbum in principio apud Deum, id est, Dei Filium de summa arce susciperet. Cumque semper mysticum diuinitatis arcanum [l 1Kb] carni nostre fragilitatique commisceret, latuit in homine diuinitas, ut diuinitati humanitas non periret; et sub uelamento assumpte carnis absconditus, pretiosius redemit perditos,  quam si defendisset ab imminente hoste captiuos. Immensa pietas, et supra quam fari possit predicanda maiestas! uiscera puelle aula sancti Spiritus replebat, innupta uirginis uulua uerbi semine crescente tegebat. Replebantur, inquam, arcana uiscerum, sacri Spiritus fecunditate repleta; et erat spes in partu, quia non erat uoluptas in coitu. Stupebat speciosissima genitrix, [m 1Kb] et apud se tacita mirabatur; urebatur estu cogitationis ambigue, et percussa rerum nouitate obstupescebat mirabiliter; sciens enim suam integritatem, mirabatur uentris ubertatem.

O felix Maria! O genitrix gloriosa! O puerpera sublimis, cuius uisceribus auctor celi terreque committitur! O felicia oscula labiis impressa lactantis, cum [n 1Kb] inter crepundia reptantis infantie, utpote uerus ex te filius tibi matri alluderet, cum ex Patre Dominus imperaret. Nam auctorem tuum ipsa concipiens edidisti in tempore puberem, quem habueras  ante tempora conditorem. O felix puerperium! delectabile angelis, exspectabile sanctis, necessarium perditis, congruum profligatis; qui post multas assumpte carnis iniurias, et ad ultimum [o 1Kb] uerberatus flagris, potatus felle, patibulo affixus, ut te ueram  matrem ostenderet, uerum se hominem patiendo tormenta monstrauit.

Tu uero, beata gloriosaque Maria, inter ista et propter ista laudabilis; que sic fecunditatis meruisti donum, uirginitatis quod non amisisti suffragium. Tu es enim benedicta inter mulieres, tu preclara cunctis uirginum cateruis, tu sequeris Agnum quocunque perrexerit. Tu uirgineos choros, et ab incentiuis carnis illecebris alienos, per albentia lilia rosasque uernantes ad fontem [a 1Kb] perennis uite potandos inuitas. Tu in illarum beatarum uirtutum felicissima regione primi ordinis dignitatem adepta, plantis roscidis oberrans, inter paradisi amenitatis gramineos choros tenero poplite pergens, felicique palma uiolas immarcessibiles carpis. Tu concinentibus sine fine coniuncta choris, angelis archangelisque sociata, indefessa uoce Sanctus clamitare non desinis. Sed quid dicam, pauper ingenio, cum de te quidquid dixero, minus profecto est quam dignitas tua meretur? Si  matrem gentium te uocem, precellis; si formam Dei appellem, digna existis; si nutricem celestis panis te uocitem, lactis dulcedine reples.

Lacta ergo, mater, cibum nostrum, lacta panem celestem, lacta cibum angelorum, lacta eum qui talem fecit te, ut ipse fieret in te; qui tibi munus fecunditatis attulit conceptus, et decus uirginitatis non abstulit natus; qui priusquam nasceretur, te matrem creauit, ex qua nasceretur, ut illinc procederet tanquam sponsus de thalamo suo, quo mortalibus oculis possit uideri. Quanta fuit hec dignatio, ut crearetur ex te, quam creauit; portaretur manibus, quas formauit; suggeret tua ubera, que ipse impleuit? Quas itaque laudes caritati Dei dicamus? quas gratias ei agamus? qui nos ita dilexit, ut propter nos homo fieret, [b 1Kb] ut uterum nostre conditionis intraret, ut contumelias nati infantis subiret, atque cuncta humanitatis necessaria sustineret?

Agentes ergo quantum sufficimus, creatori nostro gratias, [c 1Kb] natalem pretiosissime illius genitricis cum  gaudio celebremus. Dignum namque est cum summa ei gratulatione famulari, per quam uirginitatis insignia pullularunt. Siquidem ipsa uirgo exstitit ante coniugium, uirgo in coniugio; uirgo pregnans, uirgo pariens, uirgo lactans. Et data marito, et mater non de marito. Sancte quippe matris omnipotens filius nullo modo natus uirginitatem abstulit, quam nasciturus elegit. Exsultent ergo uirgines, uirgo peperit Christum; nichil ex eo quod nouerat putent exterminatum, quia mansit uirgo post partum. Exsultent uidue natalem uirginis celebrantes, Anna uidua uirginem matrem agnouit. Exsultent coniugate solemnia beate matris frequentantes, Elisabeth coniugata uirginem matrem Domini est salutata. Exsultent pueri, continentiam uouentes puero; ipse uero integritatem continentie pueritie consecrauit, qui sue matri fecunditatem attulit, uirginitatem non abstulit. Ipsi honor, gloria et potestas per immortalia secula seculorum. Amen.



EIUSDEM SERMO IX. DE ASSUMPTIONE BEATAE MARIAE OCTAuUS.


[d 1Kb] Merito itaque sancta et uenerabilis Dei genitrix, uirgo Maria, celorum regina, mundi domina, singulari a nobis preconio extollitur, que singulare commercium mundo prebuit. Denique tantum se ad celi fastigium subleuauit, ut uerbum in principio apud Deum, de summa celi arce susciperet. O felix Maria, et omni laude dignissima! O genitrix gloriosa! O sublimis puerpera! cuius uisceribus auctor celi terreque committitur. Hec est immaculata coitu,  fecunda partu, uirgo lactans Dominum celi, angelorum cibum et hominum nutriens. O felicia oscula lactantis labris impressa! O felix puerperium, letabile angelis, optabile sanctis, necessarium perditis, congruum profligatis! Quas ergo laudes, o Domina, totius mundi saluatio, fragilitas generis humani tibi persoluet, que solo tuo commercio recuperandi aditum [e 1Kb] inuenit? O quam uenerandum, et pre ceteris honorandum hunc diem! in quo Dei genitrix uirgo Maria de mundo migrauit ad Christum, que dolori non subiacuit post partum, non labori post transitum. O admirabilem thalamum, de quo speciosus forma prodiit sponsus! O lux gentium, spes fidelium, tabernaculum glorie, templum celeste, cui apostoli sacrum reddunt obsequium, ad cuius angeli canunt triumphum, quam Christus amplexatur! O beata Maria! gaudens ingredere paradisum, que de terris ad celestem uitam translata es ab angelis, et inter choros uirginum, sicut sol fulgens, suscepisti principatum  super archangelos in celo. O excellentissima! quam hodie paradisus excepit gaudens, quam cherubim et seraphim cum laudibus prosequuntur, quam martyres candidati beatificant, quam sanctorum stolatus concelebrat numerus, cui omnium sanctarum uirginum cum suis [f 1Kb] palmis uictricibus exsultans occurrit exercitus! O clarissima inter uirgines, que cum laudibus et exsequiis hodie exaltata, et magno cum triumpho in celos gloriosissime euecta! Accipe itaque, piissima ac misericordissima, quascunque exiles meritis tuis impares gratiarum actiones; et cum uota susceperis, culpas nostras orando excusa. Admitte nostras preces intra sacrarium exauditionis, et retribue nobis gratiam reconciliationis. Sit per te excusabile quod [g 1Kb] male gessimus, accipe quod offerimus, impetra quod rogamus: quia potentiorem ad placandam iram iudicis inuenire non possumus, quam te que meruisti mater existere eiusdem redemptoris et iudicis. Succurre ergo, genitrix Christi piissima, miseris ad te confugientibus, adiuua et refoue  omnes qui in te confidunt. Ora pro totius mundi piaculis, interueni pro clero, intercede pro monachorum choro, ora pro deuoto femineo sexu: sentiant omnes tuam clementiam, quicunque inuocant tuum nomen gloriosum. Sit tibi compassio super afflictionem captiuorum, sit pius affectus super celorum peregrinos. Et quia te sine fine in celis gaudentem atque letantem aspicis, quatenus ut preces nostras quas tibi cum fletibus fundimus ad Deum ipsa admittas, eumque ut proprium filium pro nobis interpelles, ut cum ille in fine seculi iudex aduenerit, cum ipso et nos appareamus in gloria; qui cum Patre et Spiritu sancto uiuit et regnat Deus per omnia secula seculorum. Amen.



EIUSDEM SERMO X. IN PURIFICATIONE SANCTAE MARIAE.

In illo tempore, postquam impleti sunt dies purgationis Marie secundum legem Moysi, tulerunt  Dominum Iesum in Ierusalem, ut sisterent eum Domino, sicut scriptum est in lege Domini: quia omne masculinum, adaperiens uuluam, sanctum Domino uocabitur .

Series huius lectionis cum multa alia, tum precipue uirtutem commendat humilitatis, que ceterarum est mater et custos, adeo ut sine hac alia uirtus nulla haberi queat. Hanc ergo nobis presens lectio non minus in Domino saluatore quam in uenerabili eius commendat genitrice; quorum uterque cum ab omni legis precepto liber exstiterit, uterque tamen causa commendande humilitatis, sponte se legalibus subdere  uoluit institutis. Perpendat ergo unusquisque quantam obedientiam preceptis debeat diuinis purus ac peccator homo, si tantum se pro hominibus humiliare uoluit totius peccati immunis Deus homo. Ut autem quantum Deus una cum genitrice sua a precepto legis immunes exstiterint, nouerimus, ipsum legis mandatum diligentius perscrutemur.

Mulier, inquit Deus in lege , que suscepto semine pepererit masculum, immunda erit septem diebus. Octaua autem die circumcidetur infantulus, et ipsa triginta tribus diebus manebit in sanguinis sui purificatione. Cum ergo mulierem, que suscepto semine peperisset, immundam decernat, et per temporum spatia expiari iubeat, illam utique ab hac excludit necessitate, que non de uirili semine, sed de Spiritus sancti concepit obumbratione. Sed Dominus legis sponte se uoluit subdere legi, ut nos a maledicto legis absolueret: similiter et intemerata eius genitrix, que se nouerat nichil legi debere, humilitatis  tamen gratia legale uoluit exsequi preceptum, adimplens illud uiri sapientis: Quanto magnus es, humilia te in omnibus .

Postquam autem impleti sunt dies purgationis eius, , tulerunt illum , parentes eius in Ierusalem ad templum Domini, ut sisterent  eum Domino. Pueri Hebreorum, qui ex omni regno Ierusalem deferebantur, siquidem ex tribu Leui fuissent, ibidem detinebantur in templo Domini perpetuo seruituri. Si uero ex alia tribu fuissent, dato pretio redimebantur a parentibus ad propria referendi. Et puerorum quidem purificatio in hostiarum oblatione constabat; matrum uero in hoc quod quadraginta diebus tam ab ingressu templi Domini, quam a uiri toro prohibebantur; non quod ex legitimo et nuptiali connubio sit culpa filios procreare, sed quia ipse legitimus et nuptialis coitus a culpa iniquitatis non  possit esse extraneus.

Bonum namque nuptiarum ab ipso humani generis initio diuinitus concessum nouimus. Unde Apostolus honorabile connubium et torum immaculatum sine dubitatione commendat . Cum igitur legitime nuptie liberaliter sint a Deo tribute in fide et dilectione, si libidinis uoluntate non agantur, necessario prolem edunt peccato primi hominis uitiatam. De bonis itaque nuptiis adeo bonum est quod nascitur, ut etiam malum non sit, si sine adulterio uel fornicatione nascatur. Deus enim humane nature fecunditatis dona contulit, libidinis uero malum creatura Dei non est, sed pena peccati; proinde de [a 1Kb] munditia nuptiarum mundus homo non nascitur, quia interueniente sordida libidine iniquitas seminatur.  Hinc et beatus Dauid, qui se nouerat de legitimo connubio generatum, huius tamen rei conscius, maculam carnalis generationis non sine graui gemitu deplorabat dicens: Ecce, in iniquitatibus conceptus sum, et in peccatis concepit me mater mea . Hec paucis dicta sunt, ut nouerimus, maculam originalis peccati non in legitimis nuptiis, sed in uoluptate et delectatione constare libidinis.

Quod autem mulier quadraginta diebus, edito partu, ab ingressu templi prohibebatur, ideo iuxta litteram factum uidetur, ut quot diebus infans in utero formatur, tot etiam diebus eius purgatio celebraretur. Dicunt enim physici, id est, qui de genituris singularum rerum disputant, quod susceptum semen a femina sex primis diebus lactis habeat similitudinem, sequentibus nouem uertatur in sanguinem, reliquis autem duodecim solidetur; dehinc decem et nouem aliis per singula membrorum liniamenta formetur, inde usque ad tempus pariendi magnitudine  sui augeatur.

Qui numeri simul iuncti quadraginta et sex faciunt. Sex uero et nouem et duodecim et decem et nouem, quadraginta et sex faciunt, quo numero, ut dictum est, infans in utero matris concipitur.

Unde et ipsum primi hominis uocabulum, quod est Adam, eumdem numerum per Greca elementa exprimit. Secundum enim Grecorum calculationem, qui singulis litteris certum prefigurant numerum, [b 1Kb] et unum, et quatuor, item et unum, et quadraginta faciunt, que littere nomen Adam exprimunt; numeri uero quadraginta sex reddunt. Hinc Iudei in Euangelio , licet ignorantes quid dicerent, ueraciter tamen de templo Dominici corporis, quod ab eis erat in morte soluendum, et ab ipso post triduum resuscitandum, locuti sunt. Quadraginta et sex annis edificatum est templum hoc [c 3Kb] quo utique dierum numero corpus dominicum in utero uirginis formatum credimus, more Scripturarum usitatissimo, annos pro diebus, a toto scilicet partem intelligentes.  Quod autem purificatio non quadraginta sex diebus, sed quadraginta tantum expleri iubetur, mos est Scripture usitatissimus, minores numeros quidem causam transcendere solere, infra maiores includere.

Quia omne masculinum adaperiens uuluam, sanctum Domino uocabitur . Ex quo Dominus per Aegyptum transiens primogenita Aegyptiorum peremit, et filios Isrel inde eduxit, omnia sibi primogenita filiorum Isrel consecrauit, tam de hominibus, quam de pecoribus; ea lege, ut pecora quidem, si munda essent, in sacrificio eius offerentur; immunda uero, aut mutarentur, aut redimerentur, aut interficerentur, iuxta quod in lege scriptum est. Primogenitum uero hominis, siquidem ex tribu Leui  fuisset, ut dictum est, ibidem detinebatur; si autem ex alia tribu, pretio redemptum ad propria referebatur. Pretium autem erat quinque siclorum post unum mensem pondere sanctuarii.

Allegorice hec omnia primogenita unum illum ac singularem significabant primogenitum, qui cum esset in substantia Dei Patris unicus, factus est in substantia hominis primogenitus omnis creature, id est, omnium hominum iuxta quod Apostolus de eo dicit: Qui est primogenitus mortuorum et princeps regum terre ; qui uere ac singulariter sanctus Dominus fuit, quia peccatum non fecit, nec inuentus est dolus in ore eius. Tropologice nos quoque omnia primogenita nostra in sacrificio Domini offerimus, cum quidquid boni per eius gratiam in mente concipimus, non nostris uiribus, sed eius gratie attribuimus. Immunda nostra pretio quinque siclorum redimimus, cum quecunque praua per quinque corporis sensus commisimus, digna satisfactione  punimus.

Et ut darent, inquit, hostiam. Hostia hec pauperum erat; nam in lege precipiebatur , ut parentes pro puero agnum offerrent immaculatum, et turturem siue pullum columbe. Si uero manus illorum agnum inuenire non posset, offerrent duos turtures, uel duos pullos columbarum. Redemptor autem noster, memor per omnia nostre salutis, non solum homo pro nobis, uerum etiam pauper homo fieri dignatus est; et pauperem pro se hostiam offerri, ac de pauperibus nasci parentibus uoluit, ut nos sua paupertate spiritualium diuitiarum et celestis regni participes efficeret, secundum quod ait Apostolus: Cum esset diues, pro nobis pauper factus est, ut illius paupertate nos ditaremur . Non autem uacat a mysterio, quod he uolucres maxime in sacrificio Domini offerri iubebantur; nam per has, quisque mundandus esset, in lege expiari precipiebatur. Columba enim simplicissimum est animal, et a fellis amaritudine alienum. Turtur uero  castitate preeminet, adeo ut si casu proprium perdiderit, deinceps alium non requirat coniugem. Quod Dominus has aues sibi in sacrificio precipiebat offerri, significabat se sanctorum castissima simplicitate, quasi gratissimo delectari sacrificio. Notandum etiam quod utraque hec auis gemitum pro cantu edere solet, significans geminam sanctorum in hoc seculo plorationem: quo tam pro reatibus suis deflent, quibus ad liquidum, quandiu hic sunt, carere non possunt, quam pro eo quod diutius a regno differuntur. Quod uero columba gregatim incedere solet, turtur autem soliuagus est, per columbam, actiua uita, que multorum est communis; per turturem uero contemplatiua, que paucis est imitabilis, designatur.

Et ecce homo in Ierusalem, cui nomen Simeon. ueniens in carne Dominus, non solum ab angelis, uerum etiam ab omni hominum conditione testimonium habuit, quia dignum erat, ut qui ad salutem  omnium ueniebat, ab omni etate, sexu et conditione, ei testimonium perhiberetur. Iam ergo ei testimonium perhibuerat illa sublimis et angelica dignitas, quando in eius natiuitate exsultando clamarunt: Gloria in excelsis Deo . Perhibuerat uirgo que genuerat; perhibuerat et coniugatus Zacarias, cum coniugali sua Elisabeth; perbibuerat puer Ioannes adhuc in utero matris positus. Restabat ut aliquis continens et senex ei testimonium redderet, qui utique talis inducitur, de cuius assertione nemo dubitaret: Homo, inquit, iustus et timoratus. Bene autem cum dixisset iustus, addidit et timoratus, quia iustitia sine Dei timore custodiri nullatenus ualet. Re autem uera iustus erat, quia non suam tantum quam totius populi consolationem exspectabat.

 Et responsum acceperat a Spiritu sancto. Magnum desiderium habuerunt antiqui sancti Christum uidendi in carne, [a 1Kb] qua eum nouerant oraculis prophetarum ex uirgine nasciturum, ut ipse Dominus manifestauit, quando discipulis in Euangelio ait: Dico uobis quod multi prophete, et reges, et iusti, uoluerunt uidere que uos uidetis, et non uiderunt . Quod huic sancto seni Simeoni gratia meritorum concessum est. Accepit quippe [b 1Kb] responsum a Spiritu sancto quo plenus erat, non uisurum se mortem temporalem, nisi prius uideret in carne Christum, qui omne humanum genus redimeret. Et uenit in spiritu in templum: non est putandum quod sine corpore, solo spiritu in templum uenit, illum quem diu desiderauerat uisurus.

Et cum inducerent puerum Iesum parentes eius, ut facerent secundum consuetudinem legis pro eo, et ipse accepit eum in ulnas suas, id est, in brachia sua. Mystice sanctus iste senex mundum designat, quasi  longo senio, et graui iam etate decliuem. Accepit ergo puerum senex Christum in ulnas, quia mundus in ultima sui etate Dei Filium incarnatum accepit, et ab eo uetustate peccatorum exutus, in nouam Christiane religionis infantiam est regeneratus. Et benedixit Deum. Sciebat beatus iste senex beatos fore qui Christum in carne uiderent; et ideo tam prolixo tempore in corpore optabat manere, donec corporalibus etiam oculis eum cerneret, quasi securus iam de totius humani generis redemptione: Nunc, inquiens, dimittis, Domine, seruum tuum in pace. Ac si diceret: Dimittis in pace, quia uideo pacem. Christus enim est pax nostra, qui factus est nobis secundum Apostolum a Deo Patre pax, et reconciliatio . Quare autem se in pace optaret dimitti, manifestat: Quia uiderunt, inquiens, oculi mei salutare tuum. Salutare Dei Christum Dominum dicit, per quem Deus Pater mundum reconciliauit, et genus humanum eterne saluti reformauit, ut quicunque  uellent in eum credere, in fide et dilectione eum conspicerent. Constat autem Dominum in primo aduentu nequaquam ab omnibus populis uisum fuisse: sed quod dicit, ante faciem omnium populorum, more prophetico, [c 1Kb] prophetie oculum ad futurum diem iudicii intendit, quando Christus per humanitatem ab omni carne uidebitur, ut uideat eum omnis oculus, et reddat unicuique secundum opera sua.

Lumen, inquit, ad reuelationem gentium. Utrique populo, Iudaico scilicet, atque gentili, Christus lumen exstitit, quia utrumque a tenebris ignorantie infidelitatis ad uerum lumen diuine cognitionis perduxit. Specialiter autem [d 1Kb] plebis Isrelitice fuit, quia ex eodem populo incarnatus, inter eos conuersatus, et miracula inter eos eatenus inaudita est operatus. Notandum autem quod prius dixit, Christum uenisse lumen ad reuelationem gentium, deinde ad gloriam plebis Isrel, quia prophetali intuitu primum gentes ad fidem Christi conuertendas, postmodum  uero Iudeos in fine mundi in eum credituros preuidit. Tale est et illud Psalmiste, qui cum de uocatione gentium premisisset: Notum fecit Dominus salutare suum, ante conspectum gentium reuelauit iustitiam suam ; mox de ultima Iudeorum conuersione adiecit: Recordatus misericordie sue, et ueritatis sue domui Isrel. Huic quoque rei et Apostolus concordat: Cum plenitudo, inquiens, gentium introierit, tunc omnis Isrel saluus fiet . De qua rursum conuersione Psalmista: Conuertentur ad uesperam, et famem patientur ut canes, et circuibunt ciuitatem; id est, Iudei in finem mundi, quasi in uesperam, ad fidem Christi conuersi, esurient panem illum, qui de celo descendit , et ut eumdem accipere mereantur, ciuitatem  super montem Christum positam, hoc est, sanctam Ecclesiam, quasi canes circuibunt, ut quem nunc [a 1Kb] uelut acerrimi uenatores impie insectantur, tunc pie deuotionis latratibus tueantur.

Hec breuiter de euangelice lectionis textu dicta sufficiant; que licet satis abundanterque huius solemnitatis causas manifestent, non ab re tamen est, si aliquid de eius uocabulo compendiosius dicamus. uocatur itaque Greco uocabulo Yppapante, quod Latine obuiatio dici potest; Ypante enim Grece obuiare dicitur. Proinde hec festiuitas tali uocabulo notatur, quia cum Dominus hodierna die in templum a parentibus fuisset delatus, et a sanctis quos plurimos tunc temporis Ierosolymis fuisse non dubium est, ei obuiari credimus. Agitur autem hec festiuitas mense Februario, quem Romani adhuc pagani a Februo, id est, Plutone, sic uocauerunt, quem potentissimum purgationis credebant. [b 3Kb] Februare enim, purgare dicimus. Quo mense lustrabatur  ciuitas. Cum enim Romani omnes gentes sibi subiugassent, tributum eis imposuerunt, eo tenore, ut quinto quoque anno idem tributum persolueretur. Quo expleto, et censu persoluto, ab omni populo, ut dictum est, ciuitas lustrabatur, et diis manibus sacrificia offerebant, quorum auxilio et uirtute totum orbem se subiugasse putabant. Quam lustrandi consuetudinem congrue et religiose Christiana mutauit religio, cum eodem mense, hoc est, hodierna die in honore sancte Dei genitricis et perpetue uirginis Marie non solum clerus, sed et omnis plebs Ecclesiarum loca cum cereis et diuersis hymnis [c 1Kb] lustrando circumeunt; non iam in memoriam terreni imperii quinquennem, sed ob recordationem celestis regni perennem, quando iuxta euangelicam parabolam omnes sancti cum bonorum operum lampadibus in fine mundi sponso Christo obuiantes, ab eo in thalamum eterne felicitatis sunt intromittendi. Quo et nos ut admitti mereamur, sancte Dei genitricis auxilium sedulo imploremus, ut sua potenti  intercessione apud clementiam filii sui nobis omnium impetret ueniam criminum, que hodierna die purgationem subiit temporalem sine sordibus peccatorum, Per eumdem Dominum nostrum Iesum Christum, qui cum Patre et Spiritu sancto uiuit et regnat in secula seculorum. Amen.



ITEM SERMO XI. IN NATIuITATE DEI GENITRICIS, SEMPERQUE uIRGINIS MARIAE.

Audite, fratres, et intelligite: considerate qualiter omnipotens Deus per ineffabilem pietatem suam condidit mundum, et proprietate sua maxima hominem ad imaginem suam plasmauit, et constituit eum colonum paradisi, ut uita perpetua perfrueretur, et  angelorum consortio quotidie congauderet; qui per infirmitatem carnis quam acceperat, promissionem quam accepit, non custodiuit, suadente aduersario, qui per superbiam perdidit quod habebat, et per inuidiam homini nocuit. Ubi enim infirmiorem partem inuenit, ibi prius suasit. Per ipsum lapsum quo ipse cecidit, in ipso genus humanum prostrauit. Dixit enim ad mulierem: Si comederetis ex hoc fructu, eritis sicut dii, scientes bonum et malum . Hoc initium peccati superbia fuit, ut homo de terra factus in mente conciperet, ut fieret equalis Deo. Scire enim uoluit quod nequaquam habere potuit. Tunc enim deiecti sunt de paradiso in hoc mundo in istam conuallem lacrymarum, ubi cum labore et sudore uitam suam finierunt, et in ipsa erumna posteros suos reliquerunt, quia scriptum est: Mors dominata est in Adam, et ita dominabitur in omnes eius filios.

Dum conditor mundi omnia per sapientiam suam  [d 1Kb] considerasset, et tam fragilem mundum, et caducum in omnibus, et pronum semper ad deteriora cerneret, lapsum de bonis, ruere in malis, doluit per magnam pietatem suam, et quem ille pro benignitate ad imaginem suam condiderat, et ipse sponte perierat, qualiter reuocasset in pristinum locum, ubi eum constituerat, procurauit. In longinquo ergo disposuit per sapientiam suam, ut per semetipsum redimeret, quod per semetipsum plasmauit. uoluit per pietatem suam et omnipotentiam suam uisitare mundum, ut ipse qui hominem fecerat, per uisitationem suam redimeret. Preparauit sibi uas, ut per ipsum potuisset apparere hominibus. Scriptum est enim: Sapientia edificauit sibi domum , uel templum, hoc est, Mariam uirginem. Consideremus, in quantum possumus, quia nec lingua sufficit loqui, quod uoluntas cupit proferre, quanta fuit benignitas Dei, ut de tam longinquo inquireret sibi templum ubi habitaret. Quia Maria uirgo non sic est nata sicut  solent pueri uel puelle nasci; sed de [e 1Kb] Anna sterili, et patre iam sene, extra consuetudinem mulierum, post refrigescentem calorem, et sanguinem iam tepidum in pectore refrigescentem, et omnem amorum libidinis discessum, mundo corde et corpore ab omni pollutione carnali, orat est. Sic enim Dominus uoluit, ut de tali uasculo mater sua nasceretur. Quod nunc scimus, quia per Spiritum sanctum illo ordinante, et benigniter precipiente, preparauit sibi matrem que precessit omnibus matribus. Talia enim fuit, qualis nec antea uisa est, nec habebit sequentem.

Honorabilis dies, et sacra festiuitas, in qua nata est uirgo Maria Dei genitrix. Hoc est gaudium nostrum, hec est festiuitas nostra, quia quando uoluit fecit, ut nos per suam magnam misericordiam per  uirginem uisitaret. Exsultemus et letemur omnes in celebrationem hodierne festiuitatis Beate Dei genitricis et semper uirginis Marie, quia preclara et sancta est, in qua inchoauit Redemptor omnium uisitationem mirabilem, et nos de captiuitate ad pristinum locum reuocare dignatus est. Adiuuet nos, quesumus, ipse omnipotens Deus per gloriosam intercessionem sue matris, in qua felix eius est inchoata natiuitas, ut per eius intercessionem cum eo uiuamus, qui propter nos dignatus est mortem suscipere, ut nos cum ipso uitam perpetuam mereamur habere; prestante ipso Domino nostro Iesu Christo, qui uiuit et regnat in secula seculorum. Amen.



SERMO XII. DE SANCTA MARIA.
[Ex Cod. Amel. ex quo primus eum edidit P. Florez.]

 Creator omnium et auctor uite, dilectissimi fratres, sicut fides uestra optime nouit, Dominus Deus est, quia scriptum est: Apud te, Domine, est fons uite, et in lumine tuo uidebimus lumen . Et Adam primus homo creatus est a Deo ualde bene; sed per Euam suadente serpente deceptus est ualde male. Auctor uero mortis diabolus est, sicut scriptum est: Per inuidiam diaboli mors introiuit in orbem terrarum, et imitantur eum qui sunt ex parte eius .

Ipse enim diabolus recte a Deo conditus est, et in ueritate noluit stare; sed mox ut creatus est, per superbie sue uitium, offenso Creatore, celesti sede caruit. Quas sedes Dominus reparare cupiens, protoplastum, scilicet Adam et Euam uxorem eius ex terra in terram condidit, ex quorum genere ruinas uacuas celi repararet. Sed auctor mortis hanc reparationem inuidens, fontem rudem humani generis, tanquam riuulos natiuitatis per arua spargeret, uenenum sue mortis immiscere festinauit. Sic ergo genus  humanum, quasi unam arborem adhuc in radice teneram, tanquam in propaginis prole prodiret, uitiauit.

Inde est ergo quod radix uitiata quotidie indesinenter frondet, frondesque eius indesinenter per mortem marcescunt; et sepe contingit quod aurum fulgens reperiatur in luto, et ex pungenti spina pulchra rubens oriatur et rosa. Hoc enim operante Prouidentia diuina, ex radice uitiata sine uitio prodiit uirga, que intelligitur beatissima uirgo Maria, attestante Isaia propheta, qui dixit: Exiet uirga de radice Iesse, et flos de radice eius ascendet .

Huius enim gloriose uirginis, id est, sancte Marie figuram tenuit uirga illa que fuit in ministerio Aaron sacerdotis, iubente Domino a sancto Moyse in tabernaculo posita; que altero die sola fronduit, nucesque protulit ; quia procul dubio sola uirgo Maria fuit, que Dominum peperit,  et post partum uirgo permansit. Per hanc ergo auctor uite auctorem mortis patenter damnauit, dum per mulieris filium damnauit mulieris peccatum. Scriptum est enim: Initium peccati a muliere ceptum est, et nos per illam morimur . Et iterum: Adam non est seductus, mulier uero seducta . Ita e contrario a muliere cepit reparatio uite, per cuius filium Dominum nostrum Iesum Christum omnes resurgimus, quia scriptum est: Sicut in Adam omnes moriuntur, ita et in Christo omnes uiuificabuntur .

uideamus ergo, fratres karissimi, qualiter sibi iste due mulieres distent. Ad Euam enim auctor mortis per tortuosum serpentem mortem suasit; e contra beate Marie auctor uite per Gabrielem archangelum salutis auxilium misit. Eue enim suasit diabolus ut comederet cibum uetitum: Marie nuntiauit  angelus quod conciperet per obedientiam promissionis filium.

Eua comedens prohibitum pomum et sibi nocuit et uiro; beata Maria concipiens nobis datum filium, sicut scriptum est, Puer natus est nobis, filius datus est nobis , et feminis profuit et uiris. Illa enim in animo furto rapere uisa est diuinitatis essentiam, attestante sancte Trinitatis eloquio: Ecce Adam factus est quasi unus ex nobis ; Maria autem humilem se confitetur Domini esse ancillam; ait enim ad angelum: Ecce ancilla Domini, fiat mihi secundum uerbum tuum . Sancta Maria per obedientiam humilitatis obumbratur a uirtute altissime diuinitatis; Eua per corruptionem concipiens, et in dolore pariens, sub uiri potestate fuit. Maria per mysterium Spiritus sancti fide concipiens, gaudio pariens; inde reges et principes ouantes eius cupiunt subiici potestati. Eua de paradiso mittitur ad exsilium, Maria de exsilio huius seculi  eleuatur ad celum.

Eua timens post partum absconditur inter ligna paradisi; Maria uirgo gaudens post partum circumdatur cetibus angelorum celestis militie dicentium cum gaudio: Gloria in excelsis Deo, et in terra pax hominibus bone uoluntatis . Eua posteros ex sua carne nascentes homines transmisit ad inferos; benedicta Maria ex sua prole natos dirigit ad celos. Ex carne Eue dicuntur filii hominum; ex beate Marie filio renati non dicuntur filii hominum, sed filii Dei. Ut quid ulterius immoror protrahendo plurima? Eua obfuit, Maria profuit. Eua luxit, Maria illuxit. Sileat ergo nunc a feminis per beatam Mariam mortifer et male suasibilis sibilus, quia iam sumus omnes redempti per gloriose uirginis Marie filium. Cadat et improperium Eue, quia uniuersi sumus leti per partum sancte uirginis Marie.

Exsultet et letetur celebrando hunc diem solemniter Christianorum caterua, quia uita quam destruxerat Eua, reparatur per beatam Mariam. Sed et potius  gaudete, beate puelle, uirgines Christi, que per exemplum beatissime Marie, sanctissime uirginis, carnales nuptias contemnentes, dolorem partus, potestatem uiri, curam carnis, luctum pignoris, et sollicitudines mundi euadentes, ut sine impedimento uiuere studeatis, et probetis, sicut nos monet beatus Apostolus dicens: [a 1Kb] Dominum exorando, terrena desideria respuendo, polum in dote merebimini, quia sociate beate Marie thalamo Christo placebitis. Funera non plangetis, cum sine fine gaudia sumetis, quia immortaliter uiuit amor uester Christus Dominus iehsu. Et quia semper uiuit Christus, cum quo est amor uester, regnature estis et uos pariter cum omnibus sanctis. Fusis ergo precibus, fratres karissimi, cuncti Dominum communiter deprecemur, ut qui sancte Marie uirginis dignatus est propter nostram redemptionem nostramque salutem habitare nobiscum, et qui eam super astra celi ac super uirginum choros facit regnare in celestibus, ipse nos,  eius meritis suffragantibus, iubeat fieri in sanctorum congregatione participes, ut non inueniat in animabus nostris ille seuus accusator quod perimat; sed eius immensa pietas nos misericorditer pertrahat ad coronam, qui uiuit et regnat cum Deo Patre per omnia secula seculorum. Amen.


(Hic desinit Cod. Amelianus.



ITEM SERMO XIII. IN DIEM SANCTAE MARIAE.
[Editus a P. Florez ex Codic. suo ms. seculi XIII.]

Exhortatur nos Dominus Deus noster pariter et admonet, dicens: Audi, Isrel, Dominus Deus tuus Deus unus est . Deus noster hic non potest extimari, non potest mutari, non potest numerari, dicente propheta Dauid: Magnus Dominus noster,  et magna uirtus eius, et sapientie eius non est numerus . Optime nostis ista, fratres karissimi, qui corde fortiter tenetis catholicam ueritatem; audite tamen breuiter quod, adiuuante Domino, proposui explanandum. Deus unus est Pater, Deus unus est Filius, Deus unus est Spiritus sanctus. Non tres dii, sed unus Deus. Tres in uocabulo, sed unus in Deitate substantie. Sed dicet mihi hereticus: Ergo si unum sunt, omnes sunt incarnati. Non, sed ad solum Christum pertinet caro. Nempe aliud est anima, aliud ratio; et enim in anima est ratio, sed una est anima. Sed aliud agit anima, aliud ratio. Anima uiuit, ratio sapit. Ad animam pertinet uita, ad rationem pertinet sapientia. Et licet unum sint, anima sola suscipit uitam, ratio sola suscipit sapientiam. Sic et Pater, et Filius, et Spiritus sanctus, licet unum sint, et unus Deus sint, ad solum Christum pertinet caro, sicut ad solam rationem pertinet sapientia.

 In sole candor et splendor uno radio sunt; sed calor exsiccat, splendor illuminat. Aliud suscipit calor, aliud splendor. Et licet calor et splendor ab inuicem non queant separari, suscipit calor feruorem, non illuminationem; suscipit splendor illuminationem, non feruorem. Aliud simul, aliud singulares agunt; tamen ab inuicem non separantur. Sic et Filius suscepit carnem, et non deseruit Patrem, nec defuit a Patre. Suscepit, inquam, Filius carnem in proprietate, sed tamen et Pater et Spiritus sanctus non defuerunt maiestate. In diuinitate equalitas, in carne sola Filii proprietas, non tamen ab eo Patris et Spiritus sancti recessit aliquando diuinitas. Cum ergo una sit deitas, una sit diuinitas, impleuerunt quidem carnem Christi et Pater, et Spiritus sanctus, sed maiestate, non susceptione. uis scire quod cum eo fuit Pater? Ipse Dominus dicit: Non sum solus, quia Pater mecum est . Audito et de Spiritu sancto, quia cum eo erat. Euangelista testatur quia iehsu egressus a Iordane plenus Spiritu sancto . Ecce sic  solus Dominus noster iehsu Christus suscepit carnem, et tamen Pater, et Spiritus sanctus non defuerunt maiestate. Si celum et terram implet Pater, implet et Spiritus sanctus; carnem Christi deserere non potuerunt, quando in diuinitatis unitate manserunt.

Ad hoc citharam respice, ut musicum melos sonis dulcibus reddat, tres pariter esse uidentur; ars, manus, et chorda. Et tamen unus sonus auditur. Ars dictat, manus tangit, resonat chorda. Tria quidem pariter operantur, sed sola chorda resonat quod auditur. Nec ars, nec manus sonum reddunt, sed ea cum chorda pariter operantur. Sic nec Pater, nec Spiritus sanctus suscipiunt carnem, et tamen cum Filio pariter operantur. Sonum sola chorda excutit, carnem solus Christus accepit. Operatio in tribus constat; sed quomodo pertinet ad solam chordam soni retinctio, sic pertinet ad solum Christum carnis humane susceptio.

E contra Iudeus: Contra naturam, inquit, parere  uirgo Maria non potuit. Et detestandus Manicheus: Si caro, inquit, erat, uirgo esse non potuit; si uirgo peperit, phantasma fuit. Utrisque respondendum est. De historia ueteris Testamenti necessarium exemplum contra Iudeum. Dominus sancto Moysi precepit de singulis tribubus singulas uirgas afferri . Allate sunt duodecim uirge, inter quas una erat, que Aaron fuerat sacerdotis. Posite sunt a sancto Moyse in tabernaculo testimonii. uirga autem Aaron post alterum diem inuenitur subito produxisse flores, et frondes, et perperisse nuces. Delectat hoc mysterium cum caritate uestra contra perfidiam Iudaicam commisceri, ubi maxime figura interuenit sacramenti. uirga hec protulit quod ante non habuit, nec radicata plantatione, nec defossa sarculo, non animata succo, nec fecundata seminario; et tamen cum illic deessent uniuersa iure nature, protulit uirga quod nec semine suggeri potuit, nec radice. uirga ergo potuit contra naturam nuces educere; et  uirgo sancta Maria non potuit contra naturam ex iussu Dei Filium generare? Dicat igitur mihi Iudeus incredulus, quemadmodum arida uirga floruit, et fronduit, et nuces protulit, et ego dicam illi quemadmodum Maria Dei Filium concepit, et peperit. Profecto Iudeus nec conceptum poterit uirge explicare, nec uirginis partum. ueniat ad Ecclesiam, exponitur illi, ut agnoscat. uerumtamen ordinem officii naturaliter uirgo peregit, exspectans tempora pariendi; uirga autem non habuit tempora germinandi. uirgo enim decursis nouem mensibus peperit; uirga autem alia die, quod natura non habuit, germinauit. Sed uirginem dicis parere natura nullatenus patitur. Deus enim qui mirabile signum ostendit contra naturam, ut asina loqueretur , ipse mirabilius facere uoluit, ut Christus de sancta Maria uirgine nasceretur.

Audiat et uersutus ille Manicheus aliud sacramentum. Solis radius specular penetrat, et soliditatem  eius insensibili subtilitate pertraiicit; et talis uidetur intrinsecus, qualis et extrinsecus. Itaque, fratres, nec cum ingreditur uiolatur, nec cum egreditur dissipat, quia in ingressu et egressu eius specular integrum perseuerat. Specular ergo non rumpit radius solis; integritatem uirginis ingressus aut regressus uitiare poterat Deitatis?

Sed quid ulterius immoror? Audiat Christianus quod non uult audire Iudeus uel hereticus Manicheus, ut hic proficiat in fide redemptus, ille autem deficiat induratus. uirga illa unde aiebamus Aaronis uirgo Maria fuit, que uerum nobis Christum sacerdotem concepit, et peperit, de quo Dauid cecinit dicens: Tu es sacerdos in eternum secundum ordinem Melchisedech . Superiore namque uersu iam dixerat: uirgam uirtutis sue emittet Dominus ex Sion, et dominabitur in medio inimicorum suorum. Isaias quoque propheta repletus Spiritu sancto canit, et dicit: Exiet uirga de radice Iesse, et flos de radice eius ascendet; et requiescet super eum Spiritus Domini,  spiritus sapientie, et intellectus, spiritus consilii et fortitudinis, spiritus scientie et pietatis, et repleuit eum spiritu timoris Domini . Quod ergo hec uirga nuces protulit, imago dominici corporis fuit. Nux enim trinam habet in suo corpore substantie unionem: corium, testa, et nucleum. In corio caro, in testa ossa, in nucleo interior anima designatur. In corio nux carnem significat Saluatoris, que habuit in se asperitatem uel amaritudinem passionis. In nucleo interiorem declarat dulcedinem deitatis, que tribuit pastum, et luminis subministrat officium. In testa lignum interserens crucis, quod non discreuit in quod foris, uel intus fuit; sed que terrena et celestia fuerant, mediator ligni interpositione sociauit.

Sed quia non desunt qui dicant non posse fieri ut Christus de Maria uirgine nasceretur, asserentes, cum sint immundi, quod pars illa corporis fuerit turpis. Quod si aliquid ibi fuisset immunditie, sua  presentia Dominus purificaret. Attende solem radios suos ubique mittere in sordibus, in cloacis, in locis etiam squalidissimis. Immunde heretice: cloacas intrat sol, et non inquinatur; Deitas potuit inquinari a uulua uirginis? Anima tua impia, anima infidelis et tenebrosa, que ista sibi confingit, attendens spiritibus erroris, ubi est? Nunquid tantum in capite? Nunquid tantum in oculis, et non etiam in intestinis tuis, ubi sunt stercora tua? Immunde heretice: anima tua non inquinatur a stercore tuo, et iehsu inquinari potuit ab opere suo?

Sunt etiam qui dicunt quia sancta Maria habuerit filios ex Ioseph post partum Domini, quod nefas est dici. His breuiter respondemus. Genitalia ex qui bus in mundum procedimus, porte dicuntur; et non solum dicitur, sed etiam scribitur. Sanctus enim Iob sic dicit de die natiuitatis sue: Qui non conclusit, inquit, portas uentris matris mee, ne me pareret . Iam uidete, fratres, quomodo porta  per quam ingressus est Dominus, semper fuerit clausa. Sic enim ait Ezechiel propheta: Et conuerti me, inquit, ad uiam porte sanctuarii, que respiciebat ad orientem, et ecce erat clausa. Et dixit Dominus ad me: Porta hec, quam uides, clausa erit, et non aperietur. uir non transiet per eam, quoniam Dominus Deus Isrel egredietur per eam, et semper erit clausa . Ecce ubi euidenter ostenditur nobis quia sancta Maria semper uirgo fuerit. uirgo ante partum, uirgo in partu, uirgo post partum. Cantet ergo tibi, Domine, omnis terra canticum nouum, quia fecisti in celo nouum, ut uirgo sine uirili complexu uirilem conciperet et pareret sexum. Concepit, et uirgo est; generat, et uirgo est; lactat, et uirgo est. Maria sancta, heretice, mater esse potuit, mulier esse non potuit. Intumescunt ubera uirginis, et intacta manent genitalia matris. Utrique corrumpi non potuit que integritatem genuit. Magnum meritum, magnum donum, magna gratia. Ancilla peperit Dominum, creatura  peperit creatorem, filia peperit patrem; filia diuinitatis, mater humanitatis. uerbum caro factum est, et habitauit in nobis .



EIUSDEM SERMO XIu.
[Ex eod. Ms. P. Florez.]

Charissimi, Filius Dei sine tempore natus ex Patre, quid erat antequam ueniret in homine? Facite itaque uos quesisse, et dixisse: Antequam Christus de Maria uirgine nasceretur, putas erat, aut non erat? His cogitationibus respondet ipse Dominus; quando enim ei dictum est a Iudeis: quinquaginta annos nondum habes, et Abraham uidisti? respondit, et dixit: Amen dico uobis, ante Abraham ego sum . Ergo erat. Sed quid erat? Ne forte aliquis dicat: Angelus erat, audite oraculum. Sanctum Euangelium respondet uobis. Nostis quod erat Christus, et queritis quid erat? In principio erat uerbum . Ecce quid  erat. In principio erat uerbum; non in principio factum est uerbum, sed erat uerbum. Dic quale uerbum? uis audire quale uerbum? Et Deus erat uerbum. O uerbum! Tale uerbum quis explicet uerbis? Et Deus erat uerbum. Sed forte Deus factus est a Deo? Absit. Unde scimus quod absit? Noli dicere factum. Audi quod sequitur Euangelium: Omnia per ipsum facta sunt . Omnia quid est? Omne quidquid factum est a Deo, per ipsum factum est. Quomodo ergo ipse factus est? Nunquid ipse se fecit? Postremo si ipse se fecit, erat qui se faceret. Si ergo qui se faceret erat, nunquam deerat.

 Quomodo ergo in uirgine tale uerbum? Quomodo uerbum Dei in utero uirginis? Angelos non deseruit, Patrem non deseruit. Quomodo ergo in illo utero includi potuit? Absit. Esse potuit, includi non potuit. Quomodo, inquit, esse potuit tantus in loco tantillo? Ergo nec capit uterus quem non capit mundus. De uerbo meo uobiscum ago. Ecce quod loquor, quod uobis dico, hoc comprehendite. Hoc certe miramur, quomodo Christus carnem accepit? De uirgine natus est, et a Patre non recessit. Ecce ego quod loquor uobis antequam ad uos proferam uerbum, iam in corde habeo uerbum. Non enim dicerem uobis, nisi antea cogitarem. Quando cogitaui quod uobis dicerem, iam in corde meo uerbum erat. Et querebam quomodo ueniret ad te quod erat in me. Attendi cuius lingue esses. Inueni te Latinum. Latine tibi proferendum est uerbum. Si autem Grecus esses, Grece tibi loqui deberem, et proferrem ad te uerbum Grecum. Prorsus uerbum quod est in corde meo antecedit linguas  istas. Quero illi sonum, quasi uehiculum, unde perueniat ad te, quod non recedit a me. Ecce audistis, et quod erat in corde meo iam est et in uestro. Et in meo est, et in uestro est. Et uos habere cepistis, et ego non perdidi. Sicut uerbum meum assumpsit sonum, per quem audiretur, sic uerbum Dei assumpsit carnem, per quam uideretur. Et sicut uerbum meum, quod ad uos accessit, a me non recessit, sic uerbum Dei cum in utero matris fuit, Patrem penitus et celestia non reliquit. Quia qui per humanitatem gignebatur in carne, per diuinitatem cum Patre regnabat et regnat ubique. In utero uirginis ita teneri potuit, includi non potuit. Sicut sapientia hominis animo reunitur, nec tamen quolibet uinculo religatur; sic quoque magnus Deus paruo uirginis habitauit in utero, sicut semper habitat in corde purissimo. Quantum potui dixi. Et tamen quid dixi? Quis dixit? Homo loqui uult de Deo. Tantus est, talis est, ut nec loqui eum possimus,  nec de eo tacere debeamus. Accipiat in uoce nostra affectum, non defectum. Gratias tibi, Domine, quia uolui dicere. Quam longe est a tua magnitudine quod dixi, tu scis. Tamen de modicis micis mense tue paui conseruos meos. Pasce tu interius quos regenerasti, et nutristi. Domine Deus, nos uoca, ut ascendamus ad te; firma, ne recedamus a te. Ut cum nos in hac uita cum pietate porrexeris, et ad te sine confusione perduxeris, laudemus nomen tuum in secula seculorum. Amen.

Deo gratias.



APPENDIX SECUNDA. OPERA SANCTO HILDEFONSO SUPPOSITA.



LIBELLUS DE CORONA uIRGINIS.





PRAEFATIO.

 Dubia Hildefonsi opera sequuntur ea que ipsi falso ascripta comperimus. In quibus primus nobis censendus occurrit libellus inscriptus Corona beate Marie uirginis, quem ipsi adiudicare laborauit ante omnes Petrus de Alua, e Franciscana familia theologus satis notus cum propter multam doctrinam, tum uero maxime ob insignem in Dei genitricem deuotionem, cuius cultui glorieque sese totum multos annos mancipasse uidetur. Hic ergo in tom. II Bibliothece Mariane, quam maximo conatu aggressus, morte preoccupatus affectam reliquit, hanc Coronam edidit sub hoc titulo: Corona beate Marie uirginis auctoris  anonymi; forte Hildefonsi archiepiscopi Toletani. Fatetur equidem, in Ms. uetusto sancte Ecclesie Toletane, ex quo eam primus euulgabat, sine auctoris nomine reperiri. Quem auctorem cum frustra quesiisset, consulens catalogos scriptorum ecclesiasticorum, quos constasset Coronas uirgini calamo contexuisse, subiit illius animum cogitatio illa, forte non alteri quam sancto Hildefonso Toletano fuisse ascribendam. Huic coniecture alique rationes suo iudicio fauebant, quibus eo lubentius permoueri se passus est, quo sibi uidebatur domestice laudi ea ratione pulcherrime ac honestissime inseruiri posse.

uerumtamen, quanquam libellus ea est pietate ac doctrina conscriptus, ut Hildefonso nostro dignus fuerit, tot habet in se notas, tamque aperta alterius auctoris indicia, ut sine iniuria ascribi sancto Hildefonso non possit.

Namque rem uel leuiter examinantes, elocutionis genus totum est ab Hildefonso alienum, atque seculo XII penitus conforme. Quod ex canticis siue rhythmis apparet, quibus undique conspersa est oratio; qui cum uersibus Leoninis constent, seculo XII posteriores esse nemo dubitabit. Idcirco enim Leonini appellati sunt, siue quod a Leone quodam monacho Gallo eo seculo inuenti fuere, ut placet Ducangio aliisque non paucis, siue quod ab eodem Leone frequentari cepti eodem seculo. Illud certum, Patribus Gothis huiusmodi carminis genus in usu non fuisse, ut ex sancti Eugenii uersibus exploratis colligi potest. Ea enim carmina que sub Hildefonsi nomine circumferuntur a Pseudo-Iuliano et aliis, commentitia sunt, et proprio cerebro conficta.

Que omnia etsi minus ualerent ad id euincendum, attamen auctoritates, que in hoc libello leguntur ex sancto Bernardo desumpte, litem dirimere uidentur, omnemque dubitationem de medio tollere. uidesis in cap. 17 orationem illam diui Bernardi, quam nemo non memoriter recitare solet: In periculis, in rebus dubiis, etc.

Itaque que pro sancto Hildefonso congerit pio studio laudatus Alua leuiora sunt quam ut quemquam mouere possint. Quod enim asserit in eodem Cod. ms. alia quedam opuscula explorata eiusdem sancti doctoris reperiri, quam leuis momenti sit, iam sepe nos ostendisse meminimus. Neque Codicis uetustas aliquid momenti affert, nisi seculo XII multo antiquior esset, quod negamus. At uero Hildefonsum in Mariam Dei genitricem insigniter deuotum opuscula in eius laudem scripsisse constat, Equidem ita est; sed opusculum quale fuerit scimus, et cuius argumenti, atque de Corona uirginis nullum inscriptum legimus. Preterea de stylo totiusque sermonis habitu quidquid adducitur, eiusmodi est ut per se totum euanescat; uix enim aliquid habet cum stylo Patrum Gothorum commune. Qua in re ad iudicium lectoris non ineruditi, quemadmodum sepe alias fecimus, libenter prouocamus.

Ut ut res sit, libellus certe dignus est qui ab omnibus legatur; legi enim uix posse credimus sine intimo quodam pietatis et deuotionis sensu erga Deiparam. A nobis autem necessario edendus fuit et propter Petrum de Alua, et propter alios multos ad quos ex Alua opinio illa manauit, esse Hildefonsi nostri fetum. Fecimus autem sicut et in ceteris, ut cum Cod. ms. Bibliothece sancte Ecclesie Toletane ex pluteo u, num. 9  collatum, emendatumque quantum in nobis fuit, ederemus. uale.





[LIBELLUS DE CORONA uIRGINIS.*]



INCIPIT PROLOGUS IN CORONA B. uIRGINIS MARIAE.


Corona aurea super caput eius expressa signo sanctitatis . Gloriose uirginis imperatoriam maiestatem, omnium uirtutum gloria decoratam, margaritis omnium carismatum adornatam, sapientie et scientie [a 1Kb] fulgore illustratam laudare, benedicere et predicare docent Scripture, hortantur creature, monent figure, poneque [b 1Kb] omnes scientie theologice sacre pagine. Ad hoc etiam incitamur per signa mirifica, per oracula de celo lapsa, per occulta mysteria, per doctrinam propheticam, per significationem mysticam, per lectionem euangelicam, per apostolicam tubam. Iam enim laudant eam celi celorum, sol et luna, et stelle, et lumen, totus orbis terrarum, chori et legiones angelorum, et omnes phalanges spirituum supernorum. Quapropter Spiritu sancto inspirati [c 1Kb] sancti Dei homines ex omni natione, que sub celo est, conati sunt illam extollere mirandis  laudibus, deauratis eloquiis, sermonibus rutilantibus et preclaris. Ego uero, cui tam opulenter ac splendide non sunt data dona carismatum, illam ex infusa scintillula elucidabo, uel pro posse, licet balbutiens [d 1Kb] uernula, demonstrabo, ne ingratus inueniar ad ubertatem eius degustatam. Ut autem iuxta uerbum prelibatum eius sanctissimus uertex ornatu ampliori refulgeat, impono illi quamdam coronam auream, duodecim lapidibus insignitam, sex preclaris [e 1Kb] luminibus splendidam, sex floribus pulcherrimis odoriferam, et omni suauitate respersam. Ordo autem situationis hanc seriem continebit. In primo loco inseram Topazion, in secundo Lucanum, in tertio Sardium, in quarto Lilium, in quinto Calcedonium, in sexto Arcturum, in septimo Sapphirum, in octauo Crocum, in nono Achatem, in decimo Sidus marinum,  in undecimo Iaspidem, in duodecimo Rosam, in decimo tertio Carbunculum, in decimo quarto Solem, in decimo quinto Smaragdum, in decimo sexto uiolam, in decimo septimo Amethystum, in decimo octauo Lunam, in decimo nono Chrysolitum, in uigesimo Solsequium, in uigesimo primo Chrysoprasum, in uigesimo secundo Oriona, in uigesimo tertio Beryllum, in uigesimo quarto Camamillam. Ut tam ex pretiosis lapidibus, quam ex luminaribus fulgentibus, quam etiam ex decoris floribus corona insignius nobilitetur, pulchrificetur, et decoretur, et a Domina placentius et gaudentius acceptetur. Unde rogo te, alma uirgo, mundissima, sincera, et clarissima, regina nobilissima, ut hoc tantillum seruitii gratanter suscipias, in tua gratia sub tuo presidio me suscipias, et omnibus ereptum periculis, quandoque choris angelicis me coniungas. Filiis uero gratie hic te glorificantibus uel tuam opem poscentibus te exhibeas, rogo, placidam ac serenam; tuo obtentu mereantur  ueniam de peccatis; tuo ducatu perueniant ad gloriam paradisi. Amen.


Explicit prologus.



CAPUT PRIMUM. Ostenditur qua ratione corona hec nostre Domine esse debeat.

In desiderio anime mee, in gaudio Spiritus sancti, in caritate non ficta, in uerbo ueritatis te cupio extollere, te laudare, te benedicere, uirgo sole speciosior, aspectu pulchrior, fide et gratia uernantior; cum sis pulcherrima, et serena, clara, fulgens, et amena, amabilis uelut rosa, placens, grata, et speciosa. uerum tanta est dignitas tua et excellentia, quod si ad laudandum et glorificandum te linguis hominum loquar et angelorum, et noscerem omnia arcana mysteriorum, haberemque et omnem scientiam  Scripturarum, prius mihi deficeret uirtus et potentia, quam tantorum preconiorum eorum exordii forent explicata ad liquidum clementa. Tu enim es incomparabilis cunctis mulieribus in pulchritudine, in decore et in elegantia; clarior omnibus hominibus in uirtute, gratia, et sapientia; gloriosior angelis in eminentia dignitatis, in excellentia [a 1Kb] sanctitatis, in adeptione glorie et honoris. Exaltata super choros angelorum, super thronos apostolorum, et prophetarum, omniumque ciuium supernorum, ad dexteram amantissimi filii tui coronata resides. Ibi tua merita recitantur, tua preconia gloriose extolluntur, tue laudes et prerogatiue uenerabiliter et deuotissime ab omnibus predicantur. Quid ergo ego miser et peccator addere possum ad tam ineffabilia? Sed ad hoc tantum hic stylus meus ducitur, ut tue laudis ibi stilla aliqua dirigatur. Corona hec quam tibi, Domina, polliceor, merito debet esse aurea; nam ut aurum excellit omnia genera metallorum, sic tu, Domina,  in celo et in terra super omnes obtines principatum. Tibique omne genu curuatur celestium, terrestrium, et infernorum, et omnis lingua confitetur quod Mater Domini nostri Iesu Christi in gloria es Dei Patris, amicta sole sicut uestimento, coronata serto splendifero duodecim stellarum, gloria et splendore decorata; et sicut aurum claritate conspicuum, et forma decorum, sic tu, Domina, es sanctitate clarissima, uirtutibus et miraculis fulgentissima, preclaris meritis radiantissima, mente et corpore formosa et decora.


ORATIO.

uirgo Regina, sole induta, duodecim stellis coronata, in celis exaltata, cum sis pia, et omnibus uiscerosior, maris stella serenior, uide hostilia iacula quibus confodior, aspice dolores quibus excrucior, cerne tentationes quibus illidor. Ne diu hostis seuiat, ne prosternat, ne subiiciat, dextera tua ipsum deiiciat, infernus deglutiat; et ne in morte caliget oculus  fidei, tunc mihi refulgeat radius tue claritatis. Dum corpus necat mors dura et aspera, et mentem turbant mala preterita, dum contremiscit tota conscientia, assistat nobis tua presentia; et ne perturbemur ab aduersariis, defende nos tuis presidiis. Transeamus cum spe sancte resurrectionis securi de gloria perpetue claritatis. Amen.



CAPUT II. Topazius lapis pretiosus in corona uirginis.

[b 1Kb] Omnium gratiarum uirgo plena, tota clara et serena, sanctum et benedictum reclinatorium, aureum et perlucidum in decorem et gloriam Dei Filio coaptatum, ad laudem et gloriam tue excellentie, in primo loco tue corone inclyte affigo lapidem Topazion, splendorem omnium lapidum [c 1Kb] superantem; qui bene ad ornatum tue nobilis corone pertinet, eo quod tu, dulcissima Domina, ut cunctas feminas uincis pulchritudine carnis, sic et omnes sanctos et omnes  angelos superas excellentia sanctitatis. Nam omnis uita tua cunctis exstitit sanctitatis exemplar et perfectionis, et morum disciplina regularis. Si in fide quis commendatur, quis in illa locupletior te. Si in spe, quis longanimior? Si in caritate quis feruentior? Si in religiositate, quis honestior? Quis studiosior in lectione? Quis deuotior in oratione? Quis subtilior in contemplatione? Quis uiscerosior in pietate? Quis mansuetior in lenitate? Quis purior in castitate? Quis mundior in uirginitate et in temperantia? Quis  copiosior in scientia? Quis eloquentior in iustitia? Quis fortior contra aduersa? Quis sanctus, uel angelus diuina arcana profundius penetrauit? Quis copiosius diuinam gratiam ad se traxit? Quis altissimam maiestatem limpidius et clarius contemplatus fuit? Merito ergo, Domina, in ornamento tui capitis obtines Topazium, omnibus lapidibus prestantiorem; quia tu omnes sanctos et angelos superas in pulchritudine uirtutum, in splendore carismatum, et in coronis meritorum. Idcirco propter omnium bonorum quam possides pulchritudinem, et totius misericordie affluentissimam ubertatem, peccatores trahis ad ueniam, pugnatores perducis ad brauii coronam, iustos ducis ad gloriam incorruptam. Tu, Domina mundi, regina celi, seruitutem ademisti, libertatem restituisti, sustulisti mortem, uitam donasti, dum Saluatorem nostrum Dei Filium peperisti. Tu, Domina, in angustiis nos recreas, in aduersis confortas, in infirmitatibus corroboras, in morte liberas, a demoniis  nos eripis, a morte perpetua subtrahis, paradisi ianuam nobis pandis, Redemptori nostro coniungis. Tu, mater indulgentie, ligata soluis, soluta reseras, aduersa mitigas, contrita sanas, reos soluis, reficis delinquentes, lapsos releuas, recreas desperatos, honorem renouas, fiduciam reformas, uires gratiamque infundis. Tu indignationem compescis, amissam hereditatem restituis, nos separas a diabolo, purificas a peccato, reconcilias Deo.


ORATIO.

O [d 1Kb] uirgo aurea, mater Dei sanctissima, angelorum gratulatio, patriarcharum exsultatio, prophetarum letitia, apostolorum gaudium, martyrum suauitas, confessorum dulcor, uirginum harmonia, pias aures ad me flecte, illos tuos misericordes oculos ad me conuerte. Cecus sum, lumen infunde; infirmus sum, salutem tribue; mortuus sum, uiuifica me. Tuo enim aspectu mellifluo letificantur gemebundi, tuo tactu [e 1Kb] lenissimo sanantur infirmi, tuo odore roseo  mortui reuiuiscunt; et omnia bona, que fiunt in celo, uel tuis meritis donantur, uel tuis precibus obtinentur. Respice igitur, Domina, hunc peccatorem miserum, peccatis tenebrosum, multis miseriis circumdatum. Per te, uirgo sanctissima, mea uincula dirumpantur, mea debita dimittantur, mea diruta reparentur, mea uetera renouentur, mea confracta solidentur, mea perdita restaurentur, mea imperfecta perficiantur. Per gratiam tuam uoluntas mundetur, mens resplendeat, animus inflammetur, liquescat pectus, dulcescat gustus, aspectus decoretur. Adiuua me lucerna per quam illuminor, dulcedo per quam reficior, uirtus per quam consolidor, fortitudo per quam sustentor. Longe fac a me uerbum iniquum et dolosum, cogitatum [f 1Kb] malignum, opus nefarium. Gratia tua totam dirigat uitam meam; presentia tua illustret meam mentem; misericordia tua me perducat ad uitam eternam. Nam uere tu es [g 1Kb] uita recta ad illam gloriam, prout hic unitur. O Mater! qua  tenditur ad celi fastigium, hic per te recipitur conuentus humilium. Fauus, et mel dulcoris, et candor floris; mundi domina, caritatis nectura, amoris coniunctura, mundans crimina; uirginalis dignitas decorata lilio, fecunda uirginitas exaltata solio; angelorum regina, salutis medicina, flos conuallium; uirtutum disciplina, munditie cortina, lumen cordium; regina supernaturalis, carina [h 1Kb] mundialis, Christi solium, duc tecum paruulorum [paruulos?] ad gloriam sanctorum [i 1Kb] post exsilium. Amen.



CAPUT III. Lucanum sidus in corona uirginis secundum locum obtinet.


Tu igitur, uirgo preclara, felix celi porta, amenitas paradisi, angelorum domina, regina mundi, sanctorum letitia; aduocata credentium, fortitudo pugnantium, reuocatrix errantium, medela penitentium; ad laudem et gloriam tue imperialis maiestatis, in secundo loco tue corone gloriose affigo Lucanum. Est autem Lucanum corpus sphericum et rotundum, clarum et lucidum, pulchrum et gratiosum; que omnia, sanctissima, ualde tibi conueniunt; idcirco merito in corona tua debet situari. In forma circulari et rotunda eternitas designatur, non habens principium, neque finem; nam licet tu, Domina, esse ceperis ex tempore, [a 1Kb] coram Deo quodammodo eterna exstitisti, eo quod a sua maiestate fuisti eternaliter preordinata, [b 1Kb] ante mundi constitutionem  in matrem Dei electa, sancta, et immaculata; ut per te Deus nobis suam pacem de celis mitteret, genus humanum redimeret, ruinam angelicam repararet, uinctos de inferni claustris educeret, et celi ianuam reseraret. Fuisti etiam clara operibus sanctis, clarior salutaribus exemplis, clarissima meritis gloriosis. Coram Deo et hominibus fuisti amabilis et grata, super decorem mulierum gratiosissima, super pulchritudinem angelorum elegantissima. O quam magna es in meritis, Mater Dei! O quanta est dulcedo pietatis et misericordie tue! Terrestria reparas, celestia restauras, ima summis confederas, et omnibus ad te clamantibus misericorditer gratiam administras. Idcirco qui misericordia indiget, accedat ad te, et uiscera tua inueniet misericordia redundare. Qui ex contrarie partis impulsu in fide dubitat, respiciat ad te, et quod erat dubitans, solide stabilietur. Qui per carnis concupiscentiam oblectatur, tuam gratiam inuocet, et periculum castitatis auferetur. Qui superbia et elatione in mente pulsatur, in te uertat intuitum,  et de merito tue humilitatis tumor animi detumescet. Qui iracundie facibus est accensus, oculos leuet ad te, et de tua tranquillitate mitescet. Qui de uia uite per errorem abductus fuerit, ad te stellam maris respiciat, et in luce tua ad ueritatis semitam reducetur. Ad omne periculum pietas tua subuenit, et potens est subuenire. Et merito quidem, cum sis mater Dei, regina mundi, celorum imperatrix, sponsa Spiritus sancti. Tu enim facis in Christo manere, et ad diuina peruenire. Tu in eternitate Dei uiges, et in ueritate Dei luces, in bonitate Dei gaudes. Tu segregatos a uitiis reddis gratie, socias sanctitati, fugas scelera, lauas uitia; reddis lapsis innocentiam, mestis letitiam; fugas odia, paras concordiam. Tu bella compescis, iras comprimis, superbos calcas, humiles amas, discordes sedas, inimicos concordas, presentes socias, absentes inuitas, terrena celestibus, et ima diuinis concilias. Tu peperisti Deum celi, regem terre, orbis Dominum,  reparatorem mundi, mortificatorem mortis, restauratorem uite, perpetuitatis auctorem; nec ipsum concipiendo sensisti libidinem, nec pariendo, dolorem. Pro quo partu benedicto offero hoc laudis carmen:

Conditor alme siderum,
Natus ante Luciferum,
Mundum saluare cupiens,
Ad huius mundi uesperum
Candoris intrat uterum,
Tanquam sponsus egrediens.
Per prophetas predicatur,
In figuris demonstratur,
 Hoc grande mysterium.
Oraculo Gabrielis
Marie lato de celis,
Clarum fit indicium.
Ut de flore uel lilio
Gratus odor emittitur,
Sic de Marie gremio
uerbum Patris emittitur
Gloria fecunditatis,
Et honor uirginitatis
In corpore Marie,
Ut candor manet in rosa,
Et albedo speciosa
Monstratur in ebore.
Qua propter cum omnium bonorum post Deum sis causa, te affecto et desidero laudare, tuam pulchritudinem amare, tuam beatitudinem uenerari, tuam celsitudinem glorificare, tuam benignitatem deprecari.


ORATIO.

 Lucem igitur miserationum tuarum superne infunde, ut anima mea peccatis sordida, gratia tua sit diluta, tua gloria illustrata, tuo dulcore dulcorata, tuo amore inflammata, tua protectione conseruata. Partus [c 1Kb] tuus uirgineus et deificus me captiuum redimat, me egrum sanet, me cecum illuminet, me mortuum suscitet, et ab omni peccato et periculo me preseruet. Domina mea, quam honorabo; dulcedo mea, quam amabo; regina mea, quam reuerebor; sponsa mea, cui me seruabo, gratiam tui aspectus super me conuerte, ut in decore tuo uideam lucem, et inter tenebras uideam ueritatem, et inter uanitatem uideam uitam, et deuitem mortem. Et cum sis omnium gratiarum plenissima, interiora mea ab omni malitia dilue, cor meum templum Dei perfice, tuo sancto amore illud reple, ut te amando desiderem, desiderando te queram, querendo inueniam, inueniendo amplectar, et teneam, et in te [d 1Kb] suauiter requiescam.



CAPUT Iu. Tertio locatur Sardius lapis in corona uirginis.


uirgo mater pietatis, thronus summe maiestatis, cui seruit angelorum et hominum natura, quam collaudat omnis creatura; ad cuius nutum humescunt arida, recalescunt frigida, reuiuiscunt mortua; cuius uita nichil sanctius, cuius conscientia nichil purius, cuius osculis nichil beatius, cuius amore nichil honestius, cuius amplexu nichil castius, cuius dote nichil utilius. Ideo ego peccator in te tanta conspiciens, tibi desiderans complacere, et quodam modo applaudere, ut tua corona resplendeat insignius, in tertio illius loco [e 1Kb] colloco Sardium lapidem pretiosum, splendore purpureo decoratum. Sardius igitur rubicundo splendore tuam illustrat coronam nobilem, cum spiritale martyrium colorat et purpurat mentem tuam. Cum enim amantissimus filius tuus, tue uirginitatis sponsus, uinctus flagellis ceditur, sputis illuditur, opprobriis lacessitur, contumeliis fatigatur, illusionibus dehonestatur, cruci clauis affigitur, felle  et aceto potatur, in latere lancea perforatur, tota efficeris dissoluta, omni merore confecta, omni dolore cruciaris, omni cruciatu torqueris, omni acerbitate amaricaris; uulneraris in mente, translancearis in anima, iacularis in corde, confoderis in pectore, martyrizaris gladio, in uisceribus totaliter iugularis. Sed nunc gaude, Domina, quia quem uidisti morientem in terris, nunc conspicis regnantem in celis; teque dolorum suorum participem, illuc sue glorie et gaudii facit consortem, donans tibi perennem honorem, ut tibi omne genu flectatur, et omnis lingua tibi laudes confiteatur, [f 1Kb] tanquam Matri Dei, et sponse  Spiritus sancti, filieque amantissime Dei Patris, que sedes a dextris Regis eterni, ut regina clarissima, gloria et honore coronata, in uestitu deaurato mirabili uarietate circumdata, omnium angelorum et sanctorum concentu et harmonia excellentissime collaudata. Unde pro utroque, scilicet dolore mortis filii, et ineffabili gloria, qua nunc letaris in celis, his uerbis aliquo modo te cupio demulcere

Aue, uirgo celibata
Comparata lilio,
Ense crucis iugulata
[a 1Kb] Transfixaque gladio.
Sed resurgente Filio
Tuo sis exhilarata,
Tristitiaque fugata
Cumulata gaudio.
Nunc in celis exaltata
Resides in solio:
Solarique pallio,
 Condecenter adornata,
Stellis claris coronata,
Nobili tripudio
uirginum collegio
ueneranter cogitata,
Omniumque iubilo
In eternum collaudata.
   Amen.

Merito igitur, clementissima Domina, ab omnibus es laudanda et glorificanda, cum omnibus conferas gratiam, neminique exaggeres penam. Tu enim confers terre pacem, celis gratiam, salutem perditis, uitam mortuis; regis prospera, repellis aduersa, uitia exstinguis, uirtutes succendis, reddis casta corpora, corda pura; pacem membris, mentibus das quietam fidem, gentibus uite ordinem, moribus disciplinam. Tu namque, Domina, es admirabilis singulari uirginitate, amabilis salutifera fecunditate, uenerabilis inestimabili sanctitate. Tu uisibilem mundo suum  exhibuisti Saluatorem, tu genuisti mundo restauratorem, tu obtulisti mundo Dominum et Creatorem. Tu es diuinis et angelicis preconiis predicata, sancta mente et corpore permanens, multis donorum priuilegiis sublimata, cum senatoribus celi infra curiam paradisi conuersata, sub Spiritus sancti disciplina et magisterio totius diuinitatis informata, uirtute Altissimi obumbrata, salutifero rore Spiritus sancti fecundata et impregnata. Tu exemplar es continentie et castitatis; tu es forma perfecte integritatis; [b 1Kb] tu precellis cunctis, supereminens uniuersis. Tu uirgo sancta, uirgo sobria, uirgo deuota, singularis integritate, excellens integritate, concepisti saluo pudore, peperisti sine dolore. Tu uitam et lucem hominum genuisti; tu uirgo Deum de Spiritu sancto concepisti, quem illibata peperisti; tu uirgo speciosa pre filiabus hominum speciosum forma pre filiis hominum castitatis uisceribus concepisti, nobisque ipsum obtulisti.


 ORATIO.

Cum igitur sis mater Dei clementissima, dulcissima, potentissima, miserere mei in die tribulationis et necessitatis mee. Respice inimicos meos, quoniam multiplicati sunt, et odio iniquo oderunt et persecuti sunt me, animam meam [c 1Kb] corripuerunt, uulnerauerunt, constuprauerunt, sub pedibus suis conculcauerunt. Reconcilia me, Domina mea, Creatori meo, quem carne tua sancta induisti. Redde me Deo meo, quem lacte uirgineo nutristi, ut [d 1Kb] per tua sancta merita gratia illius uisitatus, misericordia suscitatus, luce illustratus, uirtute roboratus, possim hostes  meos contemnere, uirtuosa opera perficere, Creatori meo perfecte inherere, laudesque perpetuas illi et tibi in eternum psallere et cantare. Amen.



CAPUT u. Lilium flos candidus in quarto loco corone uirginis situatur.

Maria thesaurus et hortus benedictionis, columna et firmamentum ueritatis, splendor et nitor gratie, uena et uenia indulgentie, imperatrix et doctrix glorie, fundamentum Ecclesie, fons sapientie, aula pudicitie, spes salutis et uenie, plena uirtutis et gratie, sedes pacis, aula beatitudinis, terra benedictionis, parens ueritatis, ministra salutis, amatrix humilium, honor continentium, lux peccatorum, [e 1Kb] uirtus penitentium, uia errantium, magistra perfectorum, gaudium angelorum et hominum, ad gloriam et decorem tue corone in quarto ipsius loco situo Lilium, florem gratum et speciosum. Lilium habet albedinem in colore,  suauitatem in odore, lenitatem in superficie, pulchritudinem in decore; et hec tibi conueniunt, ut merito in tua corona debeat situari. In albedine [f 1Kb] Lilii uirginitas designatur; fuisti enim uirgo pura mente, et corpore castificata; et sicut uirginitatem habuisti in corpore, sic puritatem et munditiam in conscientia; uirgo enim in partu fuisti, et post partum inuiolata permansisti. [g 1Kb] Decora igitur in carne tua uirginitatis candore, et in anima humilitatis et puritatis splendore, placuisti Dei Filio pro sanctitatis et uirtutis duplici ornamento. Tu Domina es singularis; nam nulla alia, ut tu, sic Deo placuit, nec tam speciosum palatium illi edificauit. Ergo sicut in comparatione Dei nemo bonus, sic in comparatione tui nulla inuenitur perfecta, quamuis eximia comprobetur. Sed quid tam suauiter redolet anime, ut nomen tuum respersum? de quo nomine ait quidam:

Marie nomen aurum [F., aureum],
Fragrans, et aromaticum,
uelut pigmentum celicum:
 Ut sol est luce fulgidum,
Et mortuis uiuificum,
Et monachis mellifluum,
Sanctum, et anagogicum,
Diuinum, et extaticum.

Tu es et Domina multum lenis et mitis; sacra enim Scriptura te predicat lenitatis magistram, benignitatis normam, modestie regulam, mansuetudinis formam. Tu etiam es puella decora nimis, uirgoque pulcherrima, et incognita uiro ; neque est mulier similis tui in aspectu, in pulchritudine, et in sensu uerborum; et quia tu formosa ualde castitatis ornatu uirgineo, et incredibili pulchritudine totius sanctitatis, et omnium uirtutum apparatu pretioso, in oculis summi Regis fuisti placida, ualde amabilis et gratiosa. Tu etiam habuisti pulchritudinem in oculis propter simplicitatem existentem, elegantiam in labiis propter eloquentiam distillantem, decorem in manibus propter largitatem affluentem,  speciem in auribus propter pietatem inclinantem. Quis est sufficiens tuas uirtutes enarrare, tua mirabilia explanare? Tu es celo altior, abysso profundior. Tu Deum, quem mundus non potest capere, immaculato utero portasti. Tu prime matris damna restaurasti, tu homini perdito redemptionem [h 1Kb] adinuenisti, tu singulare commercium mundo prebuisti. Tu omnem creaturam sanctitate et dignitate transcendis. Tu celestia, [i 1Kb] et terrena uno federe cuniungis, ad celestia et superna nos prouehis, pactum confirmas, et mortis uincula dissoluis. Tu uirgo regia gemmis uirtutum ornata, gemino mentis et corporis decore  fulgida, specie tua et pulchritudine tua in celestibus cognita, celestium ciuium in te prouocasti aspectus, ita ut regis animum in tui concupiscentiam [a 1Kb] inclinares, et celestem nuntium ad te de supernis educeres. Tu concepisti, et sine peccato; grauida fuisti, sed non grauata; peperisti, sed non corrupta; Deum pariens, et de Deo concipiens; nesciens uirum, et gignens filium; casta puerpera, mater intacta, illius mater cuius Deus Pater. Filius paterne caritatis est corona tue castitatis; sapientia paterni cordis est fructus tui uteri uirginalis. Tu flos florem, uirgo uirginem sponsum, coronam uirginum es prolata. Super salutem et omnem pulchritudinem a Domino es amata; sine tactu pudoris inuenta es mater Saluatoris; Dominum omnium meruisti portare, et Regem angelorum sola uirgo lactare; fulgore uirtutum mundum illuminare, luce iustitie corda clarificare; quia semper radias splendore gratie, et nullis macularis sordibus culpe. Saluto igitur te, regina  uirginum, rosa ueris, conuallis lilium; te salutando uolo finire istud capitulum.


ORATIO.

Aue, plena celesti gratia, plena Deo, plenaque gloria: te circumdant uirginum lilia, te sociant uirtutum premia, uirgo Dei, uirgo puerpera, obumbrata uirtute supera. Tu illa nubes lucifera, [b 1Kb] que illustras celum et sidera; dealbata turris eburnea, colorata rosa purpurea; ut prostretur legio fellea, commendata est tibi romphea. Cum sis salus et honor hominum, mater Dei, corona uirginum, tibi decus non habens terminum, persoluatur iure post Dominum.



CAPUT uI. Situatio Calcedonii pretiosi lapidis in corona uirginis Marie.

uirgo et Domina mirifica, per quam fracta sunt tartara, reseruata sunt celestia, reparata sunt perdita, renouata sunt elementa: singulari decore precunctis  rutilans, singularique pulchritudine radians et coruscans, ad honorem et gloriam tui sanctissimi capitis, in quinto loco tue corone inclyte situo Calcedonium lapidem pretiosum, uirtute precipuum, Calcedonius, qui obscurus est domi, sed sub diuo rutilat, et fulget in diademate tuo, quo uirtutes et miracula tua non iam latent in angulo, sed dilatantur in uniuerso mundo. Ubique nomen tuum predicatur, fructus tuus benedicitur, uenter tuus extollitur, [c 1Kb] ubera tua uenerantur. In omnem terram exiuit sonus tuarum uirtutum, et in fines orbis audita est uox tuorum miraculorum . In toto orbe animas illustras, corpora recreas, mortuos suscitas, infirmos sanas, pauperes reparas, imbecilles sustentas, confracta solidas, perdita restauras, congregata conseruas; cecis uisum, claudis gressum, surdis reparas auditum; mutis eloquentia, ignorantibus scientia, languentibus medicina, cunctis tua gratia infunditur, tua pietate cunctis succurritur,  omnibus tua misericordia suffragatur. O igitur uirgo benedicta, et superbenedicta, fructum baiulans benedictum, per quem benedicuntur omnia, celum, terra, et maria! O pulchra ad intuendum, amabilis ad contemplandum, delectabilis ad amandum! Cuius pulchritudinem sol et luna mirantur, cuius splendore corda illuminantur, cuius [F., cui] potestates angelice famulantur, cuius opes nunquam deficiunt, cuius opes nunquam decrescunt. Tu quidem Deo es grata, angelis, et hominibus: Deo per humilitatem, angelis per uirginitatem, hominibus per fecunditatem.

Tu es cella custos unguentorum,
Aula celestium sacramentorum,
Clarum sidus nauigantium,
 Callis rectus non errantium,
Laus sanctorum canentium,
Salus uera languentium.
Arca sophie,
Tabernaculum glorie,
Regula iustitie,
uirtus temperantie,
Rosa pudicitie.
Nardus odorifera,
Amigdalus lenitatis,
uernans laurus castitatis,
Oliua fructifera.
Florens hortus austro flante,
Porta clausa post et ante,
uia ueris in uia.
Fusa rore celi tellus,
Fusum Gedeonis uellus,
Deitatis pluuia.
Placa, Maria, maris stella,
Ne inuoluat nos procella,
 Et tempestas omnia.
O regina radiantissima, omnibus bonis plenissima! per te Deo refunditur gloria, angelis letitia, salus peccatoribus, solamen desperantibus, infirmis sanitas, cecis claritas, tristibus gaudium, merentibus solatium, pugnantibus constantia, iustis gloria, et immarcescibilis corona. Tu cura egros medicans, gaudium mestos consolans, sanitas dolentes letificans:

Tu conuallis humilis,
Terra non arabilis,
Que fructum parturiit:
Flos campi conuallium,
Singulare lilium.
Christus ex te prodiit.
Tu celestis paradisus,
Libanusque non incisus,
uaporans dulcedinem,
Tu candoris et decoris,
 Tu dulcoris et odoris
Habens pulchritudinem
Tu es mater numinis [d 1Kb] sancta nitore radians, et superni luminis claritate terram illustrans. Tu lux puritatis et sanctimonie mundissimum Deo habitaculum preparasti. Tu in celesti throno super ordines angelorum perpetua claritate refulges, tanquam sidus ante lucanum matutino nos rore perfundis. Splendidius in sanctitate radians quam luminaria in firmamento celi, inflammata caritate, cunctis angelis uicinius lumen deificum contemplaris. Tu sapientie et uirtutis candida luce radians, horridas temporum tenebras uirtutum fulgore fugasti. Tu mater salutis, que sola desperatis potes afferre medicinam, de cuius utero uirginali Deus in salutem populi sui est egressus; mater salutis, per quam mors uicta succubuit, et salus hominis desperata surrexit; mater salutis, que deiecte mentis ruinas erigis, et ardentem restringis [F., restinguis] morbum estuantium  delictorum


ORATIO

Miserere igitur, tam potens, et tam clemens, tam dulcis, et tam pia, tam pulchra, et tam formosa, huius peccatoris famuli. A peccatis et uitiis ablue et munda tua luce pectus irradia meum, tuo amore animam inflamma, a filio tu impetra mihi pacem et indulgentiam, et in die iudicii resurrectionem glorificatam. Amen.



CAPUT uII. Positio Arcturi luminaris splendidi in corona uirginis.

Regina serenissima, mater Dei intacta, uirgo pura, uirgo sancta, uirgo immaculata, cuius lauda  mus uirginitatem, miramur numilitatem, sed carius , inuocamus tuam misericordiam et pietatem. Nardus tua et unguenta sunt dona Spiritus sancti in te quiescentis, te illuminantis, suo amore te inflammantis. Tuus fructus est eternus, cuius odor mundum replet, cuius sapor fideles [a 1Kb] satiat, cuius splendor solem superat. Quia igitur tam pretiosum fructum uitis fructifera nobis protulisti, ad aliquid honoris et glorie tue magnificentie aggregandum, in sexto loco tue corone Arcturum situo, clarum et lucidum luminare, septem stellis decoratum, in modum plaustri. Huic, Domina, similaris, et quodam modo compararis. Fuisti quidem uirginitate lucida, fide et sanctitate clara, fecunditate fulgentissima; septem stellis fuisti decorata, cum septem uirtutibus fuisti adornata. Tu enim fuisti [b 1Kb] solidata per fidem, amore inflammata per caritatem, sursum eleuata per spem, per temperantiam fuisti sobria et modesta, per fortitudinem uigorata, per iustitiam equissima, per prudentiam  disertissima. Currus Dei fuisti, in tua sancta anima Deum omnipotentem circumferendo, et Dominum Iesum Christum in tuo sancto utero baiulando. Currus etiam Isrel es, peccata nostra benigne supportando, indulgentiam et pacem nobis impetrans, ad iter paradisi tuum ducatum prestans. Domina mea, solatium cordis mei, dulcor anime mee, recreatio spiritus mei, uitia et peccata mea, mores meos duros et ferreos misericorditer supporta; tuis meritis sit mihi concessa pax et indulgentia; per te uia paradisi sit mihi ostensa, et ostia et ianua celica reserata. Igitur, preclara Domina mea, [c 1Kb] indica mihi quid tibi offeram pulchrum et gratum, demonstra mihi quid tibi presentem et dem amabile et iucundum, ostende mihi quid tibi donem delectabile atque formosum; [d 1Kb] pota hunc peccatorem fetidum ab ubertate plenitudinis munditie tue, pasce hunc uermem horridum ab opulentia dulcedinis tue, eripe me de manu potestatis aduerse,  confunde omnes aduersarios meos; sicut fumus [e 1Kb] deficit, pereant omnes inimici mei; potestas tua, Domina, conterat eos, infernus uiuentes deglutiat eos. [f 1Kb] Aperi nunc, Dauidica clauis, uiscera melliflui cordis tui, aperi nunc ostium luminis tui, ingrediar, et uideam, atque degustem suauitatem uberum tuorum, et de tuo fonte dulcissimo anima sitiens ebrietur; ex qua recreatione mirifica te sciam diligere toto affectu cordis, toto conatu mentis, feruenter et prudenter, sinceriter et iucundanter, humiliter et deuote. Da mihi uocem laudis, ut digne sciam tua mirabilia enarrare. Benedicta sit tua uirginitas florida, benedicta sit tua fecunditas uirginea, benedicta sit tua humilitas gratiosa, benedicta sit tua pietas uiscerosa, benedicta sit tua sanctitas qua fis excellentior cunctis, benedicta sit tua [g 1Kb] dignitas pretiosior uniuersis; nam Spiritus sanctus suo rore mellifluo tuum uterum uirgineum fecundauit, tuum corpus sanctissimum per diuinum  umbraculum obumbrauit; tua felix anima, que est sancte Trinitatis nobile triclinium, nobilissime insignitur; siquidem ornatur auro fidei, argento sapientie, lapidibus pretiosis, sanctitatis uelleris [F., uellere], uerecundie rosis, liliis castitatis, uiolis uirginitatis. Sole iustitie illustratur, luna castimonie et stellis innocentie radiatur, omnibus thesauris  gratie decoratur, omnibus sacris carismatibus nobilitatur.


ORATIO.

O uirgo Domina, tot et tantis bonis cumulata et referta! sis nobis clemens in nostris necessitatibus, dulcis in tribulationibus, pia in angustiis, prompta et apta ad succurrendum in periculis. Tu etiam tribulatis es refrigerium, tu mestis impendis solatium, tu mulces fletus plorantium. Nos premit sarcina criminum, defluunt aque cupidinum, discurrunt fluctus uoluptatum. Sed o! tu miserans miseris, nos consolare tuis solatiis; et ne [h 1Kb] inuoluamur perpetuis tenebris, ne deputemur eternis suppliciis, succurre nobis in hora dolorosa et pauide mortis, perduc nos ad gaudium sancte resurrectionis, et ad gaudium perpetue claritatis. Amen.



CAPUT uIII. Sapphirus lapis pretiosus in corona situatur uirginis.


Sancte Trinitatis nobile triclinium, uerbi Patris sanctum reclinatorium, puella decora, uirgo formosa, regina clara et serena, pia, dulcis, gratia plena, cui a Deo collatum est, ut inter feminas [i 1Kb] prima Deo uirginitatis munus offerres, unde iure angelico aspectu simul et factu [F., affatu] meruisti perfrui, que angelicam studuisti uitam imitari. In te enim celis distillantibus, tota se infundit plenitudo diuinitatis, cui oblata sunt et data gratie plenitudo, Dei cohabitatio, celestis benedictio. Quapropter cum tot mirabilium insignia in te tam excellenter predicentur, ego peccator cupiens adhuc tuam gloriam ampliare, in septimo loco tue corone Sapphirum lapidem pretiosissimum collocare decreui. Sapphirus enim similis est sereno celo, quem cum solis radius aspicit, splendorem ardentem emittit: cuius uirtus est corpus castificare, oculis proficere, uenenis officere. Et iste lapis merito competit capitis tui ornamento.  Tu, Domina, fuisti semper clara et serena, sincera, mundissima, et amena. Tu enim es semper tota pulchra, tota formosa, tota immaculata, et tota speciosa. Macula nulla fuscaris, nulla sorde macularis, omni gratia illustraris, omni uirtute decoraris. Pulchrior et speciosior es sole in aspectu tuo, et super omnem dispositionem stellarum rutilas decore precipuo. Sed dum illa summa maiestas, cuius tu es amabilis sponsa, et dilecta filia, suo gratioso et amabili radio tuam faciem reuerberat, tum spes mea ampliori pulchritudine augmentatur, sapientia tua copiosiori luce [i 1Kb] radiat, caritas tua tota ardens in Dei amore efficitur, et omnes uirtutes tue ampliori sanctitate perfunduntur. Tu etiam, Domina, mentes et corpora castificas, oculos mentis et corporis illuminas, [k 1Kb] peccatorum uenena eliminas et exstirpas. Cum igitur, Domina, sis salus humani generis, spes et solatium pauperis, succurre nobis seruulis miseris; nam bella premunt hostilia, hostes sua [l 1Kb] extendunt  retia, caro suggerit mollia, demon rixas et iurgia, mundus opes et honores, et quecunque curiosa. O regina misericordie! succurre in tempore angustie, fer nobis opem tue gratie; et ne corruamus in tantis periculis, mane nobiscum, Domina, quoniam aduesperascit. Tu fons salutis et totius gratie, uia pacis, et portus indulgentie, audi planctus  tue familie. Circumdant nos multa pericula, corpus consumit egritudo preualida, pectus urit tentatio acerrima: pluuia deuotionis compescitur, feruor in oratione non reperitur, oculus [a 1Kb] rationis caligatur.


ORATIO.

O refugium pauperum! O miserorum refrigerium! in te sperant oculi omnium, ut liberemur a tam pestiferis malis, cui saluare suppetit quos uolueris. Mane nobiscum, quoniam aduesperascit; libera nos de tenebris et umbra mortis, et perduc ad gloriam perpetue immortalitatis. Amen.



CAPUT IX. Crocus flos aromaticus in corona uirginis.

Si linguis omnium gentium et omnium melodiis angelorum tuas laudes, uirgo sanctissima, possem depromere, nichil sufficienter sufficerem; quia uere  in laudibus meis non inuenitur conueniens organum, et hebes est cuiuscunque subtilitatis ingenium. Nam Spiritus sanctus, fons et origo omnium bonorum, sic in te cumulauit [b 1Kb] sua insignia uirtutum, et carismata gratiarum, quod neque honorem quem habes in mundo, nec gloriam quam habes in celo, nec coronam quam possides in premio, posset exprimere spiritus angelicus, nec intellectus humanus. Quantum ergo ab omnibus, uirgo serenissima, debeas collaudari, ego peccator ad honorem tuum et gloriam octauo loco tue corone inclyte Crocum florem aromaticum, tibi ualde idoneum, cupio collocare. Est enim Crocus colore aureus, [c 1Kb] odore oblectatiuus, uirtuositate mirificus, ualde letificatiuus. Tu es enim uirgo aurea, omni sanctitate ornata. Per aurum tua sanctitas designatur; nam sicut aurum omnia metalla excellit nobilitate et ualore, sic tue sanctitatis dignitas superat omnium sanctorum merita, et omnium prerogatiuas angelorum. Ideo super omnes in celis  obtines; unde sicut in toto mundo non est locus dignior tui uirginei uteri templo quo Filium Dei suscepisti, sic nec in celo, illo regali solio quo super omnes sanctos te Dei Filius sublimauit. Tu etiam es odorifera plusquam Crocus, quia tu ante Deum et homines fragras et redoles. Unde et odor tuus est sicut odor agri pleni, quem benedixit Dominus . Ager plenus est tuus sanctus uterus, qui produxit messem benedictam, ex qua angeli et homines sustentantur; sed odor qui procedit ex tua humilitate ualde Deum oblectat, odor procedens ex tua uirginitate ualde delectat angelos, odor procedens ex tua pietate multum recreat homines, odor procedens ex tua sanctitate multum terrificat demones. Fuisti etiam et es uirtuositate mirifica; nam uirtus ex te procedens clarificat uisum, temperat gustum, reformat auditum, confortat cor, illuminat intellectum. Gratia tua, Domina, in multis letitiam in nobis parit; tu enim, uirgo piissima, frequenter  consolaris tristia, lenis aspera, letificas dolorosa, roboras debiles, sustentas imbecilles, uiuificas mortuos, sanas et liberas egrotos. Pro his omnibus, Domina, in tua gloria et honore gratulemur, in tuis laudibus exsultabimus, in tuis preconiis iucundamur, tuis coronis et premiis congaudemus. Unde de dulcore et iubilo, qui ex te [d 1Kb] cordi amanti infunditur, dicit quidam: Oleum effusum, unguentum exinanitum, iubilus cordium, nomen Marie sanctum et gloriosum. Sed frangatur alabastrum; descende, Domina, in hortum meum, succende ibi amorem ignitum, stilla tui decoris unguentum, resperge tuorum fragrantiam aromatum.


 ORATIO.

Maria sit in memoria, Marie rimetur dulcor et gratia, Marie recolantur beneficia, et caritas indefessa. Sed et hos, quos nunc tibi offero uersus, Domina, pro tue glorie honorificentia commendata digneris suscipere gratiose.

Salue, flumen misericordie,
Flumen pacis, et flumen gratie.
Ros conuallium,
Flos pudicitie,
Mater Dei,
Et mater uenie.
Salue, uera salus fidelium,
Maiestatis thronus et solium.
Templum Christi,
Domus, triclinium,
uia uite, pudoris lilium.
Salue, floris decor amabilis,
Sponsa Christi ancilla humilis,
 Tota pulchra et uenerabilis,
Cui nulla fuit consimilis.
Predicamus te uenerabilem,
Sanctam mente, et corde simplicem;
Mundam carne,
Mitem et placabilem,
Deo gratam,
Deo amabilem.
Qui te gustant, adhuc esuriunt,
Tuum sanctum dulcorem sitiunt;
Te amare ardenter cupiunt,
Te laudare, sed non sufficiunt.

Sacra Mater Dei et hominis, laus et decus humani generis, sanctitate sanctos transgrediens, claritate plus fulgens ceteris, quis te digne ualet extollere? laudes dignas quis tibi [e 1Kb] promere? Ex quo Deum es digna parere, et lactare sacro ubere, salus nostra in manu tua est, Domina. Tantum respiciat super nos misericordia tua, et securi seruiemus Deo regi eterno,  et tibi ipsius benedicte genetrici. O regina glorie! que cum Deo uiuis et regnas in solio maiestatis superne per infinita seculorum secula. Amen.



CAPUT X. Situatio Achate pretiosi lapidis in corona uirginis Marie.

In celesti throno resides, regina fulgentissima, gloria et honore coronata, gemmis uirtutum ornata, et multum leta, multum formosa, multum pulchra: pulchra uirginitate, pulchrior humilitate, pulcherrima in Filii Dei conceptione; pulchra in laude opinionis, pulchrior in honestate conuersationis, pulcherrima in gloria diuine uisionis. Pulchra, quia nec maculam aut rugam habuisti, neque carnis neque spiritus aliquod inquinamentum, sed tota tanquam obrizum purissima, tota splendida, tota candida, tota rutilans, tota mundissima: a cuius corde et opere longe fuit omnis peccati macula, cui fortiter adhesit totius sanctitatis gratia, et carisma. Tam pulchra,  Domina, tamque speciosa, et tam formosa gratanter accipe lapidem Achatem, quem, ad ampliandum tuum apparatum, in nono loco tue corone statui collocare. Achates inter ceteras uirtutes facit hominem gratiosum; quem te decet habere, Domina, in tui capitis ornamento, quia hec in nobis efficacius operaris. Sumus in peccatis tenebrosi, concupiscentiis limosi, [f 1Kb] uitiis umbrosi; idcirco Deo odibiles et detestabiles, tanquam filii gehenne. Sunt enim multi inflati per superbiam, nigri per auaritiam, sanguinolenti per iracundiam, fetidi per luxuriam, lutosi per gulam, liuidi per inuidiam, somniculosi per pigritiam. Cum [g 1Kb] autem placuit ei qui te segregauit ex  utero matris ad succurrendum miseris, ut tua super nos uiscera moueantur, tunc obstetricante manu tua, educuntur extra opera tenebrosa, et introducuntur uirtuosa; detestantur uitia, amplectuntur ieiunia; exstinguuntur concupiscentie, reuiuiscunt uirtutes: Aperis manum tuam, et imples omne animal benedictione , et gratie tue in nobis iactato semine, ex superbis fiunt humiles, ex auaris compatientes, ex gulosis abstinentes, ex luxuriosis casti, ex iracundis caritatiui, ex pigris laboriosi; ut qui prius Deo displicebant uelut filii tenebrarum, nunc per te fiunt placidi, tanquam filii lucis, celestisque regni coheredes Christi. Et ideo gloria in excelsis Deo, qui de tam utili et necessaria nobis procuratrice prouidit, cuius cura et officium est euacuare tartarum, illuminare mundum, irradiare celum, replere paradisum, diabolum conterere, predam ex ipsius ore rapere, peccatores per penitentiam patrimonio, ut mater piissima, aggregare. O igitur Maria!  plena gratia, uirgo refulgens, aurea tota, munda, et illibata, in Christi habitaculum consecrata, uas in decorem et gloriam per ornatum, in oculis summi Regis gratum et placitum, sancti Spiritus benedictione sanctificatum! O puella uirginea, a Spiritu sancto consecrata, a sanctis angelis protecta et custodita, ab archangelis et angelis circumgirata et consolata, multisque gratiis et uirtutibus decorata! uerte, Domina, ad me pium et dulcem oculum tuum, clementem et gratiosum, fulgidum et luminosum. uisita me infirmum, cura me egrotum, sana me languidum, consolare me tristem et gemebundum. Da mihi cor deuotum, et intellectum illustratum, ut cognoscere ualeam largitatem tue bonitatis et misericordie, puritatem tue carnis uirginee, profunditatem tui intellectus et sapientie, sanctitatem tui corporis et anime. Respice, summa imperatrix, de altissimo tue excellentissime maiestatis, et tenebras mei cordis tue gratie splendoribus illustra, sensum peruigilem in me repara, amore tuo me inflamma.


 ORATIO.

Oro, ut tua uirginitas me castificet, tua fecunditas uirtutibus exornet, tua humilitas me faciat [a 1Kb] humilem, tua pietas me pium et dulcem, tua sanctitas me compunctum et gemebundum, tua clementia eterna gloria dignum, et quandiu uixero in tuis laudibus et carminibus deuotum. Nam duris tormentis corpus atteritur, et tentamentis animus frangitur, dulcor internus nobis subtrahitur. O sacra regina uirginum! da solatium, confer remedium, uide fletus ad te clamantium; et ne labamur in uitiis, ne fiamus similes bestiis, mane nobiscum, Domina, quoniam aduesperascit. Te ergo uenerabilem uirginem illibatam, per partum admirabilem in celis coronatam, ut hanc animam flebilem, erumnis cumulatam, reddas mitem et humilem sordibusque mundatam, ut per mortem placabilem, contritam et deuotam,  uadat ad uitam nobilem, floridam, et splendibilem, a malis elongatam. Amen.



CAPUT XI. Stella marina splendida in corona uirginis.

Ad laudandum, benedicendum, et predicandum te, sanctissima Mater Christi, monemur Scripturis, incitamur exemplis, prouocamur beneficiis, accendimur inspirationibus internis, et miraculis manifestis. Tu Deum hominibus genuisti, pacem mundo impetrasti, diabolum superasti et uicisti, humanum genus reparasti, et omnia bona in celo et in terra te mediante sunt patrata. Tu sancte Trinitatis nobilissimus et sanctissimus thronus, tu uerbi Patris incarnati speciosus et uirgineus thalamus, tu lapis  pretiosissimus in corona Imperatoris eterni, tu summi Patris filia carissima, sancti Spiritus sponsa amantissima, angelorum et hominum domina et regina. Tu chorus admirabilis, plenus sapientia, illustratus splendore, oculatus scientia, clarus omnium gratia, perfectus in decore, in medio lapidum ignitorum, id est, angelorum et archangelorum miranda gloria splendidisti, omnes cedros, et omnes qui sunt in paradiso Dei, precellis sanctitate. Tu Seraphim cum sex alis portans [b 1Kb] stigmata Iesu Christi, accensus in amorem Conditoris, diuinis spectaculis suspensus, et raptus in contemplatione excellentissime maiestatis. Quapropter ego quamuis indignus tam preclarissimam Dominam honorare cupiens, iuxta intentum prelibatum, in decimo loco pretiose corone tue situo Stellam maris, nautas et [c 1Kb] nauigantes dirigentem. Siquidem Stella maris nauigantes dirigit, eos consolatur et erigit, et ad portum optatum adducit. Tu enim, Domina, es ista maris Stella, que inter fluctus tentationum, inter pericula rerum mundialium,  inter dolores egritudinum nos regis et dirigis, auxilium et consilium impendis, exsultationem infundis, ad portum animas nostras conducis. Cuius Stelle patrocinium [d 1Kb] quidam seruitor tuus, et laudator deuotus, in suis opusculis nos corde attento flagitare admonet dicens:


ORATIO.

In periculis, in rebus dubiis respice Stellam, inuoca Mariam: non recedat a corde, non recedat ab ore. Nam ipsam sequens non deuias; ipsam cogitans, non erras; ipsam rogans, non desperas; ipsa tenente, non metuis; ipsa protegente, non corruis; ipsa regente, non fatigaris; ipsa duce, ad celestia peruenis. Quod nobis contingat tuis sanctis patrociniis et meritis gloriosis, annuente tuo Filio benedicto, cum quo uiuis et regnas per omnia secula seculorum. Amen.



CAPUT XII. Iaspis lapis pretiosus hic situatur in corona nostre Domine.


Benedicta sis, Domina, et Mater Domini nostri Iesu Christi, mater misericordiarum, et domina totius consolationis, que consolaris nos in omni tribulatione nostra; et benedictum sit nomen glorie tue, sanctum, [e 1Kb] et laudabile, et superexaltatum in secula. O ianua paradisi! O ministra gratie Spiritus sancti! O magistra omnis scientie, theorice et diuine! Doctrix humilitatis et paupertatis Christi! Tu patriarchis fide et patientia es clarior; prophetis sensu et sapientia acutior; apostolis in perfectione sanctitatis accumulatior; in tolerantia dolorum precellis martyres, in exercendis actibus uirtuosis confessores; in munditia castitatis uirgines; angelos et archangelos precellis in administratione gratiarum; dominationes in prostratione uitiorum et cupiditatum; principatus et potestates in refrenatione contrarie potestatis; thronos in tranquillitate pacis, cherubim in sapientie  splendore, seraphim in caritatis ardore. Cum igitur sis ualde mirabilis, Domina, eo quod in omni scientia, et in omni gratia et sanctitate ac uirtute omnes transcendis, nec quisquam est tibi similis; ideo ego peccator gratiam apud te desiderans comparare, in undecimo loco corone nobilis situo Iaspidem, lapidem pretiosum. Iaspis est lapis uirtuosus, pretiosus, colorum uarietate [f 1Kb] uenustuosus, uirore conspicuus, ad restringendum sanguinem precipuus. Et hic bene competit ad ornandum, Domina, sanctum caput tuum; tu enim fuisti uirtutum uarietate decorata, uirginitatis et fidei uirore ornata, ad restringendum sanguinem, id est, carnis concupiscentias et uoluptates, tanquam medicina salutaris et efficax, a Deo nobis es ministrata. Nam licet fueris impregnata, tamen  per Spiritum sanctum fecundata, per partum deificata. Licet uigorosa per fortitudinem, uirtuosa per rectitudinem, amorosa per caritatem, luminosa per sapientiam, ingeniosa per intelligentiam, uiscerosa per pietatem, in prosperitate humilis, in aduersitate fortis, in sanctitate sublimis; uiror tamen uirginitatis semper reuixit in tuo corpore, et decor fidei semper reuixit in tua sacra mente. Tu etiam sanguinem peccatorum restringis et desiccas, carnales fluxus compescis et refrigeras, et quidquid in nobis maculosum est clarificas et sanas.


ORATIO.

Igitur, puella purissima, amatrix uirginitatis, exstingue in corpore meo pruritum et sordes libidinis, et rore [a 1Kb] salutifero crea in me munditiam floride castitatis. In omni oratione, meditatione, lectione et operatione, sentiat mens mea tue presentie dulcedinem, et iustificationem angelicam me consolantem, dirigentem, et protegentem. Unge cor meum  tue suauitatis unguento pretiosissimo, ut sentire possim tui amoris dulcedinem, tue caritatis uoluptatem, et amicitie mulcebilitatem et iucunditatem. Sed ego miser et cecus per exteriora frequentius discurrens, a tuo sancto amore digredior, in carnalibus blandimentis consolationes nefarias quero; et hinc est quod in tua caritate et dulcedine non delector, quia ego in transitoriis et caducis, cogitatione, affectione, locutione, implicor. Tu autem, Domina, celestia diligens, lucem habitas inaccessibilem; tu in celo, et ego in terra; tu diligis bona incorruptibilia et eterna, ego fluxa et caduca, in quibus non est nisi uanitas, et miseria, et afflictio spiritus. Quid plura inferam? tu es pia, sancta, iusta, et clemens, ego iniquus, impius, iniustus, et immi sericors; tu lux, ego cecus; tu uita, ego mortuus tu gaudium, ego tristitia. En ad te clamo, Mater Dei Saluatoris, uiuifica me; mater Redemptoris, redime me; mater Saluatoris, salua me. Ne autem,  gloriosa Domina, [b 1Kb] mortiferis uoluptatibus in his temporalibus pericliter, oro te, ut cor meum teneas, mentem regas, intellectum dirigas, animum suspendas, ut per uim tui amoris [c 1Kb] tibi perfecte inheream, et in dulcedinis et gratie tue ubertate dormiam et requiescam.



CAPUT XIII. Positio Rose uernule in corona uirginis.

Regina hierarchialis, thronus seraphicus existens, in quo residet et refulget totius sancte Trinitatis maiestas et gloria, uirtus et potestas, honor et magnificentia, quam laudant angeli atque archangeli, cherubim quoque et seraphim, et omnes turbe celestium ciuium, et phalanges spirituum supernorum; quia quod in eis erat dirutum et confractum, per te, Domina, insignius est constructum et reparatum. Idcirco beneficiorum per te susceptorum non immemores nec ingrati, [d 1Kb] in tua glorificatione laudes  hymnidicas festiuis uocibus cum omni harmonia et honorificentia cantant dicentes: Que est ista que progreditur quasi aurora consurgens, pulchra ut luna, electa ut sol, terribilis ut castrorum acies ordinata ? Cum enim nascereris, quasi rutilans aurora consurgis: ortus nimirum tuus uicem aurore tenuit, in qua dies gratie cepit, nox uero infidelitatis et ignorantie finem defecit [F., fecit]. Lune plene pulchritudinem habuisti, dum gratia plena facta es in uerbi incarnati conceptu. Cum solem iustitie paris, soli congrua similitudine compararis; sicut enim [e 1Kb] de prolato radio non corrumpitur  aut minuitur solis corpus, sic te pariente non uiolauit prolatio sacri partus. Tibi, mater misericordie, competit electio solis, que splendoris eternos radios exhibes uniuersis. Terribilis ut castrorum acies exstitisti, cum celis letantibus, angelis obsequentibus, sanctis exsultantibus, uexillis uirtutum coruscantibus, terribilis demonibus apparuisti. O igitur Domina mirifica, solari claritate insignita, luna pulchritudine decorata! suscipe gratanter Rosam uernulam quam tibi offero, ut in duodecimo loco tua corone nobilis collocetur. Rosa enim flos florum per excellentiam est uocata; aspectu est ualde placens et grata, in redolentia mire est oblectabilis, proficua et utilis in medicina, que omnia optime tibi conueniunt, uirgo grata. Sed tu, Domina, non es rosa mundi, que statim post ortum arescit et deficit; sed tu es rosa paradisi, que gestaris in manu Regis celi. Tu es flos florum uirginalium, et regina omnium puellarum Christi; nam a te habuerunt  formam integritatis, et tanquam a precellenti magistra doctrinam perfecte castitatis; ideo super omnes triumphans resides in throno imperialis dignitatis. Tu etiam, Domina, es pulchra fide, pulchra coram Deo humilitate, pulchra coram angelis uirginitate, coram hominibus misericordia et pietate. Odor etiam tue pietatis presentitur in celo, fragrantia tue misericordie [f 1Kb] odoratur in seculo, dulcedo tue compassionis respergitur in inferno. Odor tue humilitatis Filium summi Regis de celesti throno fecit descendere, et in hospitio tui uirginei uentris compulit declinare; de quo hospitio quidam dictator deuotus ita scripsit:

Sol luna lucidior,
Et luna sideribus;
Sic Maria dignior
Creaturis omnibus.
Salue, mater pietatis,
Et totius Trinitatis
 Nobile triclinium,
uerbi carnem incarnati,
Speciale maiestati
Preparans hospitium.
Tua etiam medicina subuenit in infirmitate, succurrit in aduersitate, recreat in labore, solatur in dolore; in persecutione [g 1Kb] prestat auxilium, in tribulatione solatium, sanat pestes corporis, eliminat uitia cordis. Unde quidam: Ad omne periculum pietas uirginis subuenit, et potens est subuenire.


ORATIO.

Cum igitur tot et tante sint tuorum prerogatiue meritorum, clarifica, lux formosa, uisum meum, ut speculetur tuam pulchritudinem; sana gustum meum, ut saporet tuam dulcedinem; olfactum renoua, ut odoret tuam suauitatem; illumina et inflamma omnia interiora mea tua sancta sapientia, et [h 1Kb] flammiuoma caritate tua, ut de te sciam prudenter  cogitare, feruenter diligere, te deuote colere, te profunde intelligere, sapienter inuestigare, suauiter ruminare, tibi dulciter inherere. Assiste, Domina, mihi te deuote deprecanti, te suauiter ruminanti, te legenti, te meditanti, de te loquenti, ad te anxie suspiranti. Odor tuus me recreet, memoria tua me confortet, suauitas tua me reficiat, gratia tua me nutriat, pietas tua me dulcoret, presentia tua me consoletur, ducatus tuus me comitetur, ducens per tuas semitas ad lucem quam inhabitas. Amen



CAPUT XIu. Situatio Carbunculi lapidis pretiosi in corona uirginis.


uirga [F. uirgo] regia, gemmis uirtutum ornata, monilibus gratiarum composita, iustitie uestimento induta, specie tua et pulchritudine tua in celestibus cognita, benignitas tua sic Regis animum in sui concupiscentiam inclinauit, quod suum de celis ei transtulit nuntium, et ipsemet in eius protinus festinauit amplexum. Si igitur, reuerendissima Domina, Creator uisibilium et inuisibilium sic concupiuit amorem tuum, sic desiderauit amplexum: nos miseri qui per te sumus reparati, et a perpetua morte liberati, cum quanto amore tenemur te diligere? cum quanta reuerentia tibi seruire? cum quantis te laudibus extollere? Tu enim es sole speciosior aspectu, fide pulchrior, et gratia ueneratior, super decorem mulierum elegantior. Ideo cum sis pulchra et decora, amabilis et  gratiosa, clara, fulgens, et serena, rutilans, splendida, et crystallina, rogo te, ut in decorem tue nobilis corone gratanter digneris Carbunculum suscipere, quem in tertio decimo [Supple loco] ipsius decreui collocare. Carbunculus enim tenebras illustrat, splendorem oculis intuentis uibrat. Hoc efficacius in nobis operaris, cum sis speciosa Christi mater singularis. Quis enim sufficeret exprimere lucem miserationum tuarum, quam tu, Domina, mundo tenebroso infulsisti? Quis sufficeret enarrare uirtutes et miracula, signa ingentia atque portenta que uel pro salute animarum, uel pro medela corporum, uel pro consolatione bonorum, uel pro correctione malorum, multifarie multisque modis dignata es operari? Nec dulcedo misericordie tue, nec multitudo pietatis tue, nec affluentia gratie et bonitatis tue Christianum quempiam latet, prout cuilibet in tribulationibus, necessitatibus, ac periculis constat esse compertum. Quapropter delectabile est omnibus Mariam laudare,  benedicere, et predicare. Cum Maria nominatur, tunduntur pectora, curuantur capita, prodeunt lacryme pietatis seu deuotionis, et suspiria contriti spiritus, uel inflammate affectionis. O nomen splendidius sole, fragrantius balsamo et cinnamomo! ad cuius prolationem mundus gaudet, celum ridet, iubilat angelus, exsultat iustus, confunditur diabolus, contremiscit infernus. Sed et si quis oculos cordis aperuerit ad intuendum uel considerandum perfectionem tue sanctitatis, uel compositionem tui corporis, uel profunditatem tue sapientie uel intelligentie, infunditur illico exsultatio mentis, et iubilus cordis, et serenitas pectoris, [a 1Kb] seu operatio alicuius gratie spiritalis.


ORATIO.

O igitur clementissima, que uitam inspiras mortuis, salutem pereuntibus, lumen cecis, solamen desperantibus, consolationem lugentibus! de thesauris tue profundissime misericordie infunde, queso,  [b 1Kb] mihi cordis iubilum, mentis letitiam, pectoris claritatem. Esto mihi uita et salus anime mee, dulcedo et pax cordis mei, suauitas et iucunditas animi mei. Stella maris clarissima, mater compatientissima, dirige me, defende me ab hostibus et periculis omnibus, quatenus tua succurrente gratia, et opitulante misericordia, a uitiis omnibus purgatus, et a cunctis aduersitatibus liberatus, et presentem uitam miseram ualeam transire illesus, et ad sempiterna gaudia uenire securus. Amen.



CAPUT Xu. Sol luminare prefulgidum hic totam coronam illustrat.


Signaculum castitatis, lilium uirginitatis, Maria, mulieribus pulchrior, cunctisque angelis delectabilior, omnibus sanctis sanctior, pietate uiscerosior, omni gratia elegantior: archangelus te salutat, Deus Pater te sanctificat, Spiritus sanctus tibi obumbrat, Dei filius te desponsat; anime te sanctitate [F., anime tue sanctitas] Deum fide concepit, tui uentris puritas ipsum caste genuit, tui corporis uirginitas ipsum floride peperit. O gloriosa et supergloriosa! O laudabilis et superlaudabilis! Quis ualeat tua exprimere merita, digne laudare preconia, dinumerare merita? Celis [c 1Kb] gaudium dedisti, terris Deum obtulisti, mundo pacem refudisti. Per te lux cecis infunditur, fides cordibus oritur, consopiuntur uitia, confunduntur demonia, euacuantur tartara, augmentantur celestia, recreantur  pauperes, sustentantur debiles, exaltantur humiles, infirmantes sospitantur, penitentes illustrantur, inferna per te clauduntur, celestia reserantur. Ex predictis, clarissima Domina, liquet, quod omnium benedictionem et laudem es assecuta, quia omnibus tua beneficia infudisti. Quamobrem patriarche te desiderant, apostoli te amplectuntur, et euangeliste te reuerentur, martyres te uenerantur, confessores te predicant, uirgines te circumdant, angeli te glorificant, et omnes insimul te exaltant. Ego uero peccator, qui non sum similis uni ex illis, [d 1Kb] in laudem et gloriam et honorem tuum offero tibi, Domina, solem super omnia luminaria speciosum et fulgidum, ut per me in quarto decimo loco tue corone nobilis collocetur, quatenus corona tua eo amplius clarificetur et illustretur, copiosiore pulchritudine decoretur. Nam sol habet altitudinem in situ, agilitatem in motu, iucunditatem in aspectu, fecunditatem in effectu, luminositatem in actu. Que omnia cum tibi ualde conueniant, solem decreui in tua corona merito inserendum  collocare. Tu enim, Domina, in alto es exaltata, quia tua conuersatio exstitit a peccatoribus elongata; siquidem in arduis celorum constituisti nidum tuum, cor tuum suspendisti ad lumen illud purissimum et [e 1Kb] incircumscriptum, omnium rerum fontale principium, columbino et aquilino oculo contemplaris Deum Patrem luminum per ardens desiderium diuinum adorans mysterium, exprimens caritatis et deuotionis incensum, [f 1Kb] potans et degustans ex torrente diuine uoluptatis, et de dulcedine interne suauitatis. Agiliter etiam moueris propter pietatem; gyrum enim celi et terre circuis, ut uideas necessitates pauperum, suspiria iuuenum, dolores senum, lamenta uiduarum, languores infirmantium, uota tibi seruientium, ut uelut patrona humani generis, et afflictis [g 1Kb] medica singularis, subuenis cunctis diuino munere ex officio magne misericordie tue, et affectionis uiscerose. Infers etiam, Domina, [h 1Kb] iucunditatem intuentibus et contemplantibus te; et hoc quia pulchra es ad intuendum,  amabilis ad contemplandum, delectabilis ad amandum, cuius pulchritudinem sol et luna mirantur, cuius splendore sidera illustrantur, cuius [i 1Kb] potestati angeli famulantur. Sed quis ut tu, Domina, animas steriles sic fecundat? quis sic impinguat corda arentia? quis sic pectora frigida calefacit? Omnia bona, que illic summa maiestas decreuit facere, tuis manibus uoluit commendare. Commissi quippe sunt tibi thesauri sapientie et scientie, iocalia carismatum, decoramenta uirtutum, ornamenta gratiarum. Cum igitur ex his bonis super nos seminas, sterilitatem nostram fecundas, sic salutaria opera facis producere,  et fructus optimos propagare. Quantos latrones fecisti penitentes! quantas meretrices castas et continentes! quantos raptores pios eleemosynarios! quantos ebrios parcos et sobrios! quantos gulosos abstinentes et modestos! Quot luxuriosos castificasti! [a 1Kb] quot iracundos mites fecisti! Clara es etiam ac splendida, et tota luminosa. Tu enim amicta lumine sicut uestimento, per coronam duodecim stellarum in tuo capite rutilantem, et solare pallium, quo, te Ioannes uidit refulgentem, nobis liquide declarasti, quod sicut sol oriens mundo in altissimis Dei, sic species et decor tue refulgentie [b 1Kb] est in ornatum superne Ierusalem triumphantis et militantis. Unde sicut dulce et delectabile est oculis intuentium uidere solem, ita iucundum et suaue est ualde omnibus turmis angelicis tuam conspicere claritatem. Quam ob rem mirantur in te angeli sincerissimam claritatem, archangeli sanctitatem perfectissimam, principatus [c 1Kb] superioritatem generandum, potestates cercibilem  potentiam, uirtutes operationem mirificam, dominationes uictoriam triumphalem, throni placatissimam tranquillitatem, cherubim radium sapientie fulgentis, Seraphim igniculum amoris estuantis.


ORATIO.

Cum igitur tanta miracula de te, Domina, predicentur, oro ut tuum amorem mihi infundas. Demonstra mihi angelicum et uenustum aspectum tuum, sicque letus moriar, grandi spe et confidentia suffultus, et [Suppl. de] in corruptione mea, et immarcescibili gloria securus. Amen.



CAPUT XuI. Positio Smaragdi pretiosi in corona uirginis.

Thronus sapientialis sancte Trinitatis, cathedra dignissima Filii Dei Patris, Domini nostri Iesu Christi mater uirginea, et sponsa speciosa, tu mihi, Domina, post Deum es salus mea, spes mea, et consolatio mea; penes te bonorum omnium est mihi reposita multitudo;  tu mihi es in fluctuatione anchora, in [d 1Kb] naufragio portus, in tribulatione subsidium, in opportunitate auxilium, in prosperitate moderantia, in exspectatione letitia, in labore recreatio. Ostende ergo te, occurre mihi hilariter, filia summi Regis, dulcedo anime mee, lumen mentis mee, pax et serenitas cordis mei. uideant te, tripudium angelorum, reparatio perditorum, corona liliorum uirginalium. Cognoscant te, spes penitentium, lumen mentium, fons omnium bonorum, corona triumphantium. Appare mihi, consolatrix anime mee, sanitas cordis mei, uia salutis mee. Amplectar te sanctis et castis desideriis, uirgo, lilium castitatis, [e 1Kb] primiceria munditie uirginalis. Et quia decorem et pulchritudinem tuam honorare decreui, rogo te, Domina, Smaragdum lapidem pretiosum, [f 1Kb] quem in quinto decimo loco tue corone statui situare, in laudem et gloriam tuam acceptare digneris. Smaragdus enim est lapis pretiosus, charus et speciosus, uirore placidus, oculis gratiosus. Huic,  uirgo, ualde assimilaris, regina et stella orientalis. Que enim creatura [g 1Kb] unquam fuit carior et pretiosior Deo, utilior mundo, necessarior generi humano? Tu non solum pretiosior es lapidibus pretiosis, uerum etiam cunctis feminis, sole, luna, et stellis celi, angelis, et sanctis uniuersis. Tu etiam es lignum pomiferum in medio paradisi, quod per [h 1Kb] riuum fontis irriguum uires, flores, frondes, et fructificas: uires in germinatione bonorum morum, flores in [i 1Kb] prolatione  uirtutum, frondes in dilatatione pietatis, fructificas in operibus sancte caritatis. [i 1Kb] uiror tuus oculos mentis et corporis clarificat, uirtus tuorum foliorum languentes recreat, odor tuorum florum mortuos suscitat, dulcedo tuorum fructuum penitentes et desperatos saluat.


ORATIO.

[k 1Kb] Clarifica ergo, Domina mea, oculos mentis mee tuo grato uirore, recrea animam meam tuo sancto dulcore, me mortuum suscita tuo miro odore. Possideam te totaliter in medio cordis, et in arcanis pectoris mei, lux mundi. splendor Ecclesie, letitia Ierusalem, honorificentia populi nostri. Infunde amorem tuum ardentissimum in uisceribus meis, ut ferueam ad laudandum te, ad glorificandum te, ad loquendum de te, ad predicandum de te. Sonet, gloriosa Domina, uox tua in auribus meis , sentiam uenas susurri tui, ostende mihi pulcherrimam faciem tuam, et salua erit anima mea. Et cum  omnia uiscera tua pietate et misericordia sint plena, [l 1Kb] sisque post Deum singulare refugium nostrum, oro te, ut pie et deuote audias planctum dolorum quibus affligimur, angustiarum quibus cruciamur; nam hodie pax de terris euanuit, fame humana natura languet et deficit, Christianus Christianum exspoliat et occidit. Messes et fruges a feris deuorantur, uinee ab ipsis demoliuntur; quotidie pullulant uitia, quotidie cumulantur peccata, hinc inde discurrunt demonia, terre motus magni quandoque per loca; pietas et misericordia desiit a laicis, honestas et castitas a clericis, cupiditas et indeuotio regnat in religiosis, seculares aurum et argentum aggregant, religiosi hec eadem ambiunt et desiderant. Prelati ad dignitates anhelant, euertuntur castra, depopulantur urbes, seuiunt mortalitates, fiunt fraudes et deceptiones, propalantur mendacia, perpetrantur furta, exspoliantur monasteria, constuprantur uirgines, [m 1Kb] uiolantur moniales, deturpantur maritate. Ecce,  clementissima Domina, in quantam miseriam cecidit humana natura, in quantam tristitiam corruit mater Ecclesia, quanto dolore cruciatur omnis creatura. Condoleat igitur, pia mater, pius affectus tuus, compatiantur generi humano uiscera misericordie tue, assiste pro nobis ante tribunal Dei, flecte rigorem Dei Patris, reuoca sententiam iudicis, frena seuitiam aduersarie pietatis [F., impietatis], noua pax oriatur de celo, opera pietatis reuiuiscant in seculo, actus uirtuosi [n 1Kb] floreant in claustro, merita tua recolantur in mundo, laus et gloria reddatur Domino Iesu Christo, et Patri, et Spiritui sancto. Amen.



CAPUT XuII. Positio floris pulcherrimi, scilicet uiole, in sexto decimo loco in corona uirginis.

Tu Domina nostra speciosa ualde, uirgoque pulcherrima et incognita uiro. Speciosa es inter omnes filias Ierusalem, quia ille sponse Christi tantum, tu  uero mater et sponsa; ille uno tantum uirginitatis gaudent priuilegio, tu uero fecundaris, et uirginitatis gaudes priuilegio; tu uero fecundaris, et uirginitatis tanquam duplici pretitularis ornamento. Pulchra es etiam casto amore, pulchrior pietatis opere, pulcherrima pro Christi uirginea conceptione et parturitione. Pulchra in uirginitate, pulchrior in humilitate, pulcherrima in caritate. Pulchram te fecit morum suauitas, pulchriorem operum sanctitas, pulcherrimam  regalis maiestas. Potestatibus angelicis circumuallata, omnino fuisti intacta, mente et corpore inuiolata. Tu es illa maris stella, supremo celi cardine Deo proxima, ad quam suspirant Christicole inter fluctus huius seculi nauigantes, quatenus cecitati nostre infundas radios fidei, quos infelix homo, nudatus iustitia, cito a se repulit et abiecit. Idcirco ut a te merear illustrari, tuisque meritis saluari, offero tibi quemdam florem pulcherrimum, scilicet uiolam, que in sexto decimo loco tue corone per me nunc inseritur, ut eius odore placido respergatur. Est enim uiola decorus flosculus colore hyacinthino, mire odoriferus, in medicina proficuus. Iste flos, o Domina! ualde tue corone congruit, quia tu illum in uirtutibus imitaris. Nam tu, sacra uirgo, es uiola puritatis, uiola pudicitie, uiola castitatis, uiola [a 1Kb] conualescentis, uiola redolentis, uiola suauitatis, [b 1Kb] uiola sanctitatis. In colore hyacinthino simili celo sereno notatur [c 1Kb] affectus tuus de terris ad alta subleuatus.  Tu enim, Domina, inter astra matutina constituisti cubile tuum, ut cum filiis Dei iubilantibus laudares Creatorem tuum; ad sponsum enim in dextera maiestatis sedentem suspendisti cor tuum. Unde quidam sanctus inquit: Sublime sanctum uerticem erexisti, Domina, usque ad sedentem in throno, usque ad Dominum maiestatis. Sed et fragrantia tue mire suauitatis, et redolentia tue dulcis et pie uisitationis corda te diligentium letificas, et tuo spirituali tactu languentes recreas atque sanas. Idem dicit quidam sanctus: Tu patrona generis humani, tu afflictis rebus medica singularis.


ORATIO.

O dulcis medica, [d 1Kb] animarum curatrix, cordium illustratrix! sana languores meos, illumina cecitatem meam, illustra fidem, confirma spem, accende caritatem. Tu stella lucida, que splendorem paterne glorie in splendoribus sanctorum rutilantem nobis genuisti, eternum mane in umbra mortis sedentibus  nuntiasti; uelut aurora consurgens cursus eterni solis pretulisti, luce gratie mundum illuminans, iubare uirtutum sanctam Ecclesiam illustrans. Splendor tuus illustrat celum, illuminat mundum, penetrat infernum, uitia abolet, uirtutes refouet, sanctitatem ministrat, pacem et caritatem de celis nobis procurat. Tu etiam luces innocentia, radias castitate, totius sanctitatis magnificaris ornatu. Tu mater es eterne lucis, cuius claritate angeli gratulantur, gaudent homines, et speciali iucunditate spiritus et anime reficiuntur. Tu es aurora solem generans, cui indefesse rutilans continua de luce iucundat. Huius splendore irradiaris, feliciter illuminaris, excellentissime illustraris. Tu porta templi clausa, regum principi preparata, domus Dei sacrata, sigillo totius Trinitatis signata. Tu nubes lucida, per quam caligo peccatorum destruitur; nubes rorida, qua nostra ariditas dulcoratur, nostra sterilitas fecundatur; nubes candida, qua caligo dealbatur de  qua nube sic dicitur:

O nubes lucis fulgida,
In celis sublimata,
Iesse uirgula florida,
Gratia fecundata.
Arca rore madida,
Desursum irrigata,
Irrora corda arida
Stilla dulci et grata.
Tu thronus sapientie,
Et uirga equitatis,
Tu cedrus pudicitie,
uitis ubertatis,
Cypressus redolens,
 Oliua lenitatis,
Ad portum indulgentie
Duc nos, fons pietatis.
Tu castitatis lilium,
Porta orientalis,
Trinitatis triclinium,
Thronus imperialis,
Peccatorum refugium,
Materque principalis,
Ad celorum fastigium
Trahe nos, flos uernalis.
Sacramentis inuentio,
Sidus miri splendoris,
Legis nostre prefatio,
Textus summi Doctoris,
Esto nostra protectio,
Mater plena dulcoris,
Nostre salutis actio,
Post hanc uallem meroris.
    Amen.



CAPUT XuIII. Amethystus lapis pretiosus in corona uirginis.

Salue, sancta Mater Dei, aureum reclinatorium Saluatoris mundi, orientale lumen, sanctorum pectora illuminans et illustrans. Philosophia uirtutis, Christianorum magistra, claustralium disciplina, doctrina pacis, gladius spiritus, galea uictorialis. Tua uirtus irradiat celos, letificat angelos, terrificat diabolos, euacuat tartaros. Tu thronus imperialis, et sedes sancte Trinitatis, dormitorium Iesu Christi, a sancto Spiritu consecratum, sanctificatum, et adornatum. In terris adoraris, in celis coronaris, [e 1Kb] fortem alligas, uasa diripis captiuitatis. Tu mater uirtutis, mortificatrix criminis, clauis regni celorum, castitatis speculum. Salue, uirgo speciosa, terrestria confedederans celestibus, homines socians angelis, et sempiterno federe copulans ima summis. O uirgo sincerissima, a patriarchis prefigurata, a prophetis premonstrata,  ab apostolis predicata, a doctoribus pretitulata! Ex quo igitur tot et tantis bonis illustraris, a cunctis sic magnifice commendaris, iustum est ut modicum quid de mea penuria tibi offeram ad clarificandam maiestatem tuam uenerandam. Suspice ergo gratanter, Domina, pretiosum lapidem Amethystum, quem in decimo septimo loco tue corone situo, ut illi prebeat splendorem suum. Est autem Amethystus ex parte uiolaceus, ex parte rosaceus, super lapides purpureos obtinet principatum. Et quia huic, Domina, [f 1Kb] similaris, debet in tuo diademate situari. Tu enim fuisti grata et odorifera ut uiola fragrans, atque purpurea uelut rosa. In uiola paruula tua humilitas commendatur, et in rosa colorata tua caritas designatur; ut enim ex conceptu tui [F., tui Filii] te fecisti Dei ancillam humilem, ita ex amore flammeo quo eum dilexisti, ipse te fecit gloria et honore sublimem; tantaque sunt tibi data carismata gratiarum atque prerogatiue uirtutum, ut non solum  homines precelleres, uerum etiam angelos, et archangelos, celique principatus, ac cherubim, et seraphim legiones. Superasti uirgines per castitatem mirabilem; miranda fuit enim tua uirginitas, quia fecunditate priuilegiata. Ex fecunditate tua uirginea propagasti nobis Redemptorem omnium, Saluatorem saluandorum, Reparatorem angelorum, quod nulla alia uirgo facere potuit. Superasti confessores per uirtuosam operationem, licet enim mira fecerint, tamen tu ipsis fuisti superior, in signis uirtutum et in laboribus penitentie, in operibus misericordie, in feruore spiritus, in affluentia pietatis. Superasti martyres per uictoriam triumphalem; nulli enim doli [g 1Kb] tentatoris claustra tue uirginitatis potuerunt  dirumpere, nulla blandimenta seductoris ualuerunt tuam constantiam emollire, nulla iacula hostis seuientis tuam fortitudinem potuerunt superare. Superasti apostolos per excellentissimam sanctitatem; fuisti enim illis superior in amore Dei, in dilectione proximi, in cognitione mysteriorum Iesu Christi, et in [a 1Kb] capacitate mysteriorum Altissimi, et in degustatione glorie celestis. Superasti patriarchas et prophetas in fide, et spe, et longanimitate, in clariore cognitione preteritorum et futurorum, et intelligentia enigmatum et figurarum. Superasti omnes choros spirituum supernorum in puritate mentis, in claritate intellectus, in signis, et uirtutibus, et prodigiis, in refrenando hostiles insultus, in principatu mirabili, in dominatu glorioso, in tranquillitate pacis, in splendore sapientiali, in ardore caritatis.


ORATIO.

Cum igitur, dulcissima Domina, omnia bona a Deo in manu tua sint posita, ut liquet ex precedentibus,  rogo te, ut hanc orationem digneris placenter suscipere, ut pacem et indulgentiam mihi placeas impetrare.

O uirgo splendor glorie,
Sanctificata Spiritu,
Columba plena gemitu,
Nobis Aegypti exitu,
Occurre plena gratie,
Et familie maligne
Defende nos a fremitu,
In iustorum exercitu,
Dulci fruamur requie.
Gratiarum monilibus
Ornaris Christi gratia:
Pretiosis lapidibus,
uirtutum fulgens gratia.
Tu plena sapientia
Cunctisque carismatibus,
Nos demonum insultibus.
 Tua nos serua potentia:
Da nobis pacem omnibus,
uirginum primiceria.
Tu sempiterno federe,
Celesti sponso iungeris,
Fac nobis dilucescere,
Hunc cuius mater crederis;
Et cum sis arca federis,
Placatum nobis reddere
Illum uindicte tempore
Meritis quibus frueris.
Succurre nobis miseris,
Iam lucis orto sidere,
Et digneris occurrere
Nobis in die funeris.



CAPUT XIX. Luna clara et fulgida in corona uirginis.

Gaude et letare, filia Sion, uirgo inclyta, lilium  paradisi, quia in te gaudent angeli atque archangeli, cherubim quoque et seraphim, principatus et potestates, totiusque celestis exercitus legiones. Si quidem tu es reconciliatio mundi, forma pacis, uia salutis, regula discipline; te Saluator adamauit, tua carne se induit, tibi suam gratiam commendauit. Ideo pro tantis beneficiis te laudant angeli, adorant dominationes, principatus et potestates colunt et celebrant, [b 1Kb] beatique seraphim extensis alis preferunt et demonstrant. Et ego peccator pauperculus et indignus, ut tibi aliqualiter complaceam, in decimo octauo loco tue corone situo Lunam claram et lucidam, ut  splendore suo illustret et clarificet illam. Luna enim a sole lumen recipit, [c 1Kb] estque illuminatiua noctis, amica, et diffusiua roris, reuelatiua latronis. Que cum tibi, clarissima Domina, optime conueniant, merito debet in tuo diademate collocari. [d 1Kb] Tu ante illam altissimam maiestatem collocata, illi tuos castos et puros oculos es infigens, Deum omnipotentem sedentem in throno cupide sitiens et concupiscens, qui tibi uelut suo amicabilique obiecto suam claritatem transmittit et communicat. Ex qua tu, Domina, peccatorum noctem illuminas, tenebras noctis propellis et fugas, ariditatem animarum gratia reficis et impinguas, et predetegis conuenticula, illusiones erearum, machinamenta latronum spiritualium, et omnes nequitias, et diabolicarum falsitatum. O igitur sancta uirgo uirginum, sanctum et benedictum triclinium superne maiestatis! Quantis laudibus tenemur te laudare! Quantis precibus et lacrymis te inflectere, ut ab bis spiritualibus nequitiis nos defendas! Tu enim es gloriosum reclinatorium  Saluatoris seculorum, qui ex tua clara carne ac uirginea in aula castissimi uentris nobile et honorificum precinctorium sibi fabricauit ad crudelem mortis principem debellandum. Tu etiam es sanctum, et inuiolabile, et intemeratum sancti Spiritus sacrarium, in quo idem Spiritus sanctus reposuit thesauros gratiarum suarum et carismatum; reconditi namque sunt apud te thesauri indeficientes [e 1Kb] uirtutis et gratie, pacis et misericordie, salutis et sapientie, honoris et glorie. Adhuc etiam idem Spiritus contulit tibi, ut in nomine tuo omne genu flectatur, celestium, terrestrium, et infernorum, et omnis lingua confiteatur quia tu, Mater Domini nostri Iesu Christi, es in gloria Dei Patris , sedens a dextris amantissimi sponsi, et unici filii tui, immarcescibili corona septem stellarum fulgore radianti insigniter coronata, turmis uirginalibus constipata, super omnes sanctos mirificentius exaltata, alternantibus hymnidicis angelorum choris, in liliis perpetue  uirilitatis, infra curiam paradisi, ad quam nos perducat filius tuus, per hoc carmen tibi oblatum tuis precibus delinitus.


ORATIO.


Aue, thronus maiestatis,
Aue, flos humilitatis,
Et candoris lilium,
Totius diuinitatis,
Illibate caritatis,
Templum et sacrarium.
Aue, terra uirginea,
Siue celestis area,
Gerens florem gratum,
Quam fecundauit spiritus.
Obumbrauit diuinitus
uerbum incarnatum.
Ut lux aurora uernula
Celi depellit nubila,
 Diei dat splendorem;
[f 1Kb] Sic ortus tue claritatis,
In nouella iucunditatis
Proferens Saluatorem.
Nos in mortis agonia,
uirgo pro tua gratia
Digneris uisitare,
Et ad superna gaudia,
Ubi perennis est gloria,
Post mortem conuocare.
   Amen.



CAPUT XX. Positio Chrysoliti lapidis pretiosi in corona uirginis.


Iucundare, uirgo filia Sion, et exsulta satis Christi mater et sponsa, quia Dominus est tibi in lucem sempiternam, et filius tuus amantissimus in gloriam tuam. uox [a 1Kb] speculatorum celestium resonet tibi laudem, et iubilus astrorum matutinorum distillat tibi canticum glorie et honoris. Et merito quidem, nam luce miserationum tuarum celi et terra illustrantur. Quis enim, uiscerosa mater, uitare potest pietatis tue dulcedinem? Tuis meritis confunditur diabolus, euacuatur tartarus, illustratur mundus, tripudiat angelus, repletur paradisus. Quas enim gratiarum actiones tibi, regina ueneranda, ego indignus peccator potero referre? In tuo sancto uentre latent diuina mysteria, in tuo sancto corde Dei arcana, in tuo sancto pectore residet Dei sapientia, in uentre [b 1Kb] tue matris gratia  fuisti repleta. Nulla sorde unquam polluta, nullo contagio maculata, Deum caste suscepisti, sacra carne induisti, illibate peperisti. Et quia, sacra Domina, protulisti nobis dulcissimum puerum in salutem et gloriam sempiternam, in laudem et gloriam tibi offero Chrysolitum, lapidem pretiosum, ut in loco uigesimo tue corone nobili collocetur. Chrysolitus partim aureo colore, partim marino decoratur. In auro pietas, in colore maris amaritudo exprimitur; nam sicut aurum omnia metalla superat, sic pietas omnia exercitia corporalia, promissionem habens uite, que nunc est et future, et est proprie cultus Dei. Tu igitur, Domina, semper fuisti pia erga miseros, dulcis erga tribulatos, misericors erga pauperes; fuisti etiam, Domina [c 1Kb] purissima, diuino cultui totaliter dedicata, Deum toto corde diligendo, ipsum totis uiribus laudando, in eum tendendo, eius faciem semper querendo, ipsum contemplando, illi inherendo, illum gustando, et de torrente uoluptatis  eius potando; et propter hec illum in tuo uentre uirgineo [d 1Kb] humanatum portasti, et sine dolore peperisti, sacro ubere lactasti, flentem dulciter consolasti, amicabiliter nutristi, dulcia illi oscula impressisti, ita ut nullis unquam usibus mancipata fueris nisi diuinis. Fuisti etiam ex persecutionibus et tribulationibus filii tui amantissimi amaricata, et ex doloribus et passionibus eius multum angustiata, et ex eius morte in anima gladio transfixa, ut tibi fuerat prophetatum, et tuam ipsius [Suppl. animam] pertransibit gladius .


ORATIO.

Ergo cum tot insignia de te, Domina, predicentur, uerte sanctum et pium intuitum super me peccatorem miserum, omni gratia priuatum. Illustra spiritum meum, recrea pectus meum, accende cor meum, et uiuifica animam meam, [e 1Kb] renoua mentem meam. Pia, refice me; prudens uirgo, instrue me; lucerna mea, illustra me; uirtus mea, conforta  me. Per te dirigatur operatio mea, per te gubernetur intentio mea et affectio; intret lux tua in corde meo, et amor tuus in uisceribus meis, et caritas tua in precordiis meis, ut dulciter sapiam de te, et uideam, et intelligam quid placidum et [f 1Kb] acceptum sit coram te omni tempore. Tu, uirgo sanctissima, es arca testamenti, circumtecta ex omni parte auro, in qua sunt omnes thesauri gratie et misericordie Dei; exterius inaurata uirtutibus, interius innocentia et pietate: interius fulgens auro pietatis, exterius rutilans operibus caritatis, et miraculorum claritate. Tota es munda intus in mente,  tota pulchra exterius in operatione, tota carens macula, tota Deo sociata, diuina claritate fulgens, diuinis laudibus resultans. Tu es templum Domini, ubi est omnipotentia in caritate, sapientia in humilitate, benignitas in uirtute, soliditas in credulitate, simplicitas in perfectione, castitas in uirginitate, sanctitas in actione et opere. Tu es uita mundi, medicina animarum languentium, arbor uite in medio paradisi, cuius fructus sanat contritos, reparat languidos, solatur tristes, sustentat imbecilles. Tu es etiam gloria mundi, columna celi, firmamentum uirtutis, romphea peremptrix diaboli, morsus inferni. Tu exstinguis concupiscentias, fructus uirtutum germinas, tentatos roboras, cecos illuminas, sitientes potas, esurientes cibas, morientes tuo charactere munis, et salutari ducatu perducis ad gloriam paradisi, quam nobis concedat Filius tuus benedictus. Amen.



CAPUT XXI. Hic uirgo laudatur deuote, et Solsequium in eius corona.


Sicut sol oriens mundo in altissimis Dei, sic species tua, uirgo Maria, in ornamento totius aule paradisi: quam speciem concupiuit Rex regum, Dominus et princeps regnantium, faciens admirabile commercium, suam nobis deitatem tribuens, nostram capiens mortalitatem, ut paupertatem nostram de stercore erigeret, sceptrisque imperialibus, ac perenni regno illam mirabiliter insigniret. Ideo ab omnibus sanctissima predicaris, quia omnium bonorum causa nobis effecta es, non solum salutis [g 1Kb] perpetue, uerum etiam totius uirtutis et sanctitatis uite. [h 1Kb] Ex te das nobis exemplum bonorum operum, et impetras a Domino diuersa carismatum [F., carismata] gratiarum. Nam per te influit in nobis misericordie sue dulcedinem, sue pietatis clementiam, et gratie ubertatem; per te dispensantur  diuina carismata, per te reserantur arcana celestia, in te latent mysteria celica, ex te manant Ecclesie sacramenta. Gaudia accumulas angelis, salutem paras hominibus, pacem terris annuntias, Deum ad misericordiam inclinas. Per te lux cordibus infunditur, dulcedo peccatoribus distillatur, mentibus gaudium, tristibus solatium oritur, brauium laborantibus, et corona certantibus. Tu es fructus saluificus, uiuo fonte irrigatus, pietatis balsamiticum liquorem distillans. Ex te enim defluunt caritatis aromata, suauitatis unguenta, odoramenta uirtutum, et irrigua lacrymarum. Tu cinnamomo fragrantior, tu cedro uirtuosior, cypresso redolentior, cibis pigmentorum suauior. Tu animarum speculum, tu nectar angelicum, imperiale ornamentum. Per te fracta sunt tartara, redempta plebs captiuata, celestia patefacta. Ex te prodeunt flores rosarum, et lilia conuallium, et omnia genera specierum. Tu sapphirus Indicus, scintillans carbunculus, tu rutilans sapphirus, tu uiroris smaragdus.  In te sunt thesauri pretiosorum lapidum, fragrantia omnium unguentorum, suauitas omnium aromatum, et claritas omnium stellarum. uirtutes tue pretiosiores sunt auro, fragantiores sunt cinnamomo, pulchriores sapphiro. Merita tua uincunt suauitatem unguentorum, decorem ornamentorum regalium. Fecunditas rutilat ut stella matutina, splendet uelut luna plena, refulget ut sol [i 1Kb] uirtute superna. Ideo pro tantis prerogatiuis meritorum ego peccator de mea penuria in honorem et gloriam tuam offero tibi Solsequium, florem redolentem et gratum, ut in tua corona affigatur, et in loco uicesimo collocetur.  Solsequium dicitur, quia sequens solem; nam sole super eum ueniente, statim applaudendo se illi aperit; eo uero recedente, [a 1Kb] tristis se in ipso constringit, complicat, atque claudit. Huic assimilaris, uirgo purissima. Nam cum sol iustitie, uidelicet uerbum supernum prodiens, nec Patris linquens dexteram, ad opus suum exiens, suscepturus naturam nostram, ingreditur uterum tuum, uolens induere carnis nostre pallium, et ex purissimis tuis sanguinibus sibi fabricare indumentum, quam gratanter, quam festine illi affectum tuum reserasti, summe [F., sinum] mentis dilatasti, desiderium extendisti, et ut diu tecum remaneret, illum amoris amplexibus restrinxisti! Cum uero post mortem suam se a tuis aspectibus absentauit, remansisti tristis et solitaria, dolens et gemebunda, multisque calamitatibus oppressa. Et sicut solsequium est gratum oculis in colore, sic tu ex humilitate et benignitate tua fuisti oculis superne maiestatis  grata, totiusque sancte Trinitatis aspectui placentissima. Et ut ex odore recreat odoratum, sic tue uirginitatis fragrantia redoluit angelis, sacris puellis Christi, oblectamentum prebuit Dei Filio, odorem fudit mirificum, et celestis Ierusalem cunctis ciuibus uoluptatis spiramentum.


ORATIO.

O igitur, puella uirginea, humilitate placida, uirtutibus odorifera, caritate ignifera et luminosa! Tu cor deuotum mira dulcedine delectas et inebrias, pectus purgas et castificas, animam irradias, et illustras, et serenas, omnia interiora illuminas. In amorem tuum, oro, ut ferueat affectus meus, liquescat anima mea, inflammetur cor meum, gratia tua refoueantur uiscera mea, dulcore tuo impinguescant omnia interiora mea, nunquam deficiat laus tua de ore meo, nec amor tuus de precordiis meis, nec sanctum nomen tuum de corde et memoria mea, ut te semper sentiam protectricem in tentatione,  consolatricem in tribulatione, et in periculis adiutricem, in nubilo illustratricem, in acerbitate dulcoratricem, in aduersitate liberatricem, in necessitate subsidium, in conflictu mortis solatium, dux fidelis et socia ad angelorum gaudia. Amen.



CAPUT XXII. Chrysopasus in corona uirginis.

Una mulier Hebrea fecit confusionem in domo Nabuchodonosor . Mulier Hebrea est uirgo Maria, uirtutum monilibus adornata, ab Abraham patriarcha Hebrea nuncupata; [b 1Kb] quod de radice Iesse uelut uirga uernula propagata, florem protulit pulcherrimum Dominum nostrum Iesum Christum, cuius odore resurgunt mortui, cuius fragrantia [c 1Kb] resperguntur celi et inferi, cuius redolentia recreantur homines uniuersi. Tu uero uirga Iesse gracilis, extenuata celestibus disciplinis, uirga aromatizans fragrantiam caritatis et sanctitatis,  uirga dominationis et uirtutis, confusionem in domo Nabuchodonosor, id est, diaboli fecisti, cum uirgam tyrannicam eius confregisti, exstinguens Holofernem ipsius principem, principatum et dominationem eius [d 1Kb] a nobis euacuando, crudele iugum eius a facie olei fecisti computrescere, et ab oppressione nostra sceptrum durissimum deperire. Et ideo beatissima ab omnibus predicaris, per quam salus datur mundo, gaudium celo, honor et gloria Deo, pax peccatoribus, spes lapsis, lux cecis, Ecclesie gratia et benedictio, iustis perpetua beatitudo. Propter quod cum sis talis, ac tanta, omniumque bonorum post  Deum nobis causa exstiteris, extollo te laude quintuplici, ut gratia tua dignus merear inueniri. Aue, regina misericordie, sponsa Christi, mater Dei, filia summi Patris, amica Spiritus sancti, salus mundi, lumen Ecclesie, dulcedo pietatis. Aue, regina uirginum, imperatrix angelorum, exsultatio bonorum, amica pacis. Mater uirgo, dulcis femina, lucerna iustitie, doctrina sanctitatis. Aue, rosa placentior, lignum uite, lilium paradisi, Trinitatis triclinium, eterni uerbi palatium, felix celi porta, solamen in merore. Aue, plena gratia, mater pauperum, aduocata peccatorum, sceptrum equitatis, gaudium anime, pax peccatoris, tripudium et letitia cordis. Aue, nostra fiducia, firmamentum debilium, splendor in tenebris, fundamentum fidei, portus indulgentie, uia penitentie, fons dulcedinis, causa nostre saluationis. Sed quia amplius te honorare cupio, Chrysopasum lapidem pretiosum tibi offero, quem in uicesimo primo loco tue corone affigere curabo.  Chrysopasus aureo pallore refulget, et colore uiridi decoratur. [e 1Kb] Cui quia similis efficeris, debet merito tue corone affigi. Tu enim tanquam aurum ante Deum rutilasti, et sanctorum operum uirore ei complacuisti. In auro sapientia, in uirore uirginitas designatur. Fuisti etiam, Domina, uirgo pura, uirgo sancta, uirgo immaculata, mente et corpore illibata. Et quia te uirginem Deo dedicasti, primaque illi uirginitatem uouisti, scientia et sapientia copiosissime date sunt tibi; ideo et uirgo prudens, et femina sapiens, construxisti domum tuam, non dico, tibi, sed Deo. Nam ille qui in celis habet habitationem, specie tua et pulchritudine tua illectus, in tua sancta anima constituit thronum suum, et in tuo aluo uirgineo domicilium suum; ubi compegit nostre substantie pallium, quo uicit humani generis inimicum; ex quo traxit sanguinem purpureum, delentem nostre perditionis chirographum, placantemque nobis Deum Patrem omnipotentem. Sed quia [f 1Kb] tante maiestatis habitationem non ornatam minime decet  apparere, ille qui in te posuit tabernaculum suum, ornauit te septem donis Spiritus sancti, tanquam septem pretiosorum lapidum nobilissimo ornamento. Primo ornauit te dono sapientie, quo tota es eleuata in diuinis per amorem ecstaticum. Secundo ornauit te dono intellectus, quo in arcanis es dilatata per splendorem hierarchicum. Tertio dono concilii, quo facta es prudens, sagax, et astuta per documentum celicum. Quarto dono scientie, quo facta es in Scripturis educata per Christi magisterium. Quinto dono fortitudinis, quo sis fortis, constans, et uigorosa contra omnem aduersitatem. Sexto dono pietatis, quo sis clemens, pia et uiscerosa, propter infusam caritatem. Septimo dono diuini timoris, quo sis [g 1Kb] mens simplex, et timorosa erga tremendam maiestatem.


ORATIO.

Et ideo rogo te, clementissima Domina, ut tua gratia  muniat frontem meam, illustret sensus meos, corpus castificet, sensus sanctificet, cor inflammet. uirtus intret in animam meam, illuminet conscientiam meam, purificet carnem meam. Gratia et uirtus tua me tueatur in tentatione, me consoletur in tribulatione, mihi assistat in periculo, me protegat a peccato. Gratia tua mihi assistat orando, legendo, meditando, loquendo, comedendo, uigilando et dormiendo. Misericordia et pietas tua remittat mihi debita, cumulet merita, restauret perdita, acquirat mihi bona sine mensura. Gratia et uirtus tua illustret mortem meam, repellat hostem meum, eruat me de  manu inferni, et perducat me ad gaudia paradisi. Amen.



CAPUT XXIII. Hic Oriona stella splendida in corona uirginis collocatur.

uidi speciosam sicut columbam, et circumdabant eam flores rosarum, et lilia conuallium. Merito, Domina, Spiritus sanctus tuum ascensum in hoc uerbo miratur. Tu si quidem es pulchra fide, speciosa facie, decora mente, formosa [a 1Kb] sanctitate; simplex ut columba, et candida in anima, omni munditia et innocentia dealbata; quam circumdant astra lucentia angelorum, et apostolorum, rose fragrantes martyrum, uiole redolentes confessorum, lilia candida uirginum. Est autem rationalis condecentia: nam innocentia et puritas tua excedit innocentiam angelorum, sapientia tua apostolorum intelligentiam, constantia tua martyrum tolerantiam, prudentia tua confessorum solertiam, castimonia tua uirginum continentiam.  Quis enim angelus in diuinis sic rapitur? Quis apostolus sic in amore succenditur? Quis martyrum in patiendo constantior? Quis confessorum in opere uirtuosior? Que uirgo aut sancta femina in castitate mundior? Idcirco cum tam mirabilis existas in omni gratia, uolens mihi illam a te, Domina, comparare, presento tibi Orionam stellam claram et splendidam, ut in ea corona tua illustretur, et in loco uicesimo secundo affigatur. Est autem Oriona stella splendida, pluuie diffusiua. Tu enim, Domina, fuisti Oriona splendida, cum Deum fide concepisti, et splendidior effecta, cum post partum inuiolata permansisti; splendidissima, cum in choro glorie super choros angelorum et archangelorum exaltata fuisti. Et cum sis celestis area compluta, celesti rore imbuta, infundis nobis pluuiam gratie et deuotionis, pluuiam penitentie et contritionis, pluuiam doloris et lacrymationis, pluuiam dulcedinis et consolationis.


 ORATIO.

O igitur nobilis et generosa Mater eterni et [b 1Kb] incarnati uerbi Patris, que mundo perdito subuenisti per fructum saluificum, ex immaculata carne tua per candorem uirgineum et rorem mirifice procuratum! O preclara puella in matrem summi Regis ab Aeterno et ante secula preparata! O regina splendida! a Spiritu sancto in sponsam omnium uirtutum monilibus adornatam, a primo diluculo exoptatam, opus mirificum a summo Conditore uarietate mirifica uiuifica compactum, totius sanctitatis et perfectionis sculptura mirificentius decoratum! Ego indignus et uilis peccator, licet pollutus uitiis, maculatus concupiscentiis, et inquinatus sordibus, turpatus uoluptatibus, inuolutus tenebris, obscuratus peccatis, uagus corde, instabilis mente, maiestatem tuam cupio extollere laudibus, tua sancta merita efferre preconiis, uirtutum et gratiarum tuarum insignia titulis glorificare deuotis. Sed o tu, Domina, que in tuo incessu  habes honestatem, in tuo aspectu uenustatem, in manibus liberalitatem, in oculis uerecundiam, in labiis facundiam, in auribus clementiam, prudentiam in uerbo, sanctitatem in animo, Dei sapientiam in pectore, diuina arcana in mente, uerbum Patris, humanatum in uentre, totaque gratiarum omnium ornamentis circumstantiata, intus et extra rutilans decore precipuo, medere nostris languoribus et infirmitatibus, infunde lumen sensibus, pectus aridum perfunde unctione mirifica, et omnia mea intima illuminatione gloriosa, ut sic sermones sanctos et gloriosos et deuotos tibi offeram, et uerba flammantia, tuum amorem redolentia tibi deuote decantem. Tu enim, Domina, es illa, de qua scriptum est: Dixit Deus, fiat lux, et facta est lux . O lux pura, lux pulchra, lux illuminans celestia, illustrans  terrestria, terrificans inferna, lux reducens erroneos, letificans languidos, exhilarans angelos, et omnes curie paradisi sanctos et iustos! O lux reuelans mysteria, detegens abconsa, irradians latebrosa! nostra maculosa detege, nostra ruinosa erige, opacis et nebulosis nostris refulge, infirmantibus da sopitatem [F. sospitatem], merentibus iucunditatem, illustra peccatores ad penitentiam, confidentes et sperantes in te perduc ad gloriam eternam. Amen.



CAPUT XXIu. Situatio Berylli lapidis pretiosi in corona uirginis.

Facies candelabrum de auro purissimo . Tu, Domina gloriosissima, candelabrum hoc fuisti, cui supposuit suam lucernam Dei sapientia, ut amissam quereret drachmam. Te filie Ierusalem  attentius intuentur, ut currant in odorem unguentorum tuorum, in lumine uirtutum tuarum. Tu mensa fuisti per diuine legis studium et agnitionem. In te fuit propositio panum per patrum exempla, et bonorum operum exercitationem. Arca fuisti per gloriosum thesaurum fecunditatis; thuribulum Dei aureum per deuotionem orationis, quam totam incanduerat amor eternitatis: urna per circumspectionem, manna per diuini partus suauitatem, uirga per regiam auctoritatem, tabule testamenti per scientie plenitudinem, propitiatorium per affectum pietatis. In Dei tabernaculo nichil erat quod non auro uestiretur. Sic et tu, Domina, quasi tabernaculum es quod [c 1Kb] sanctificauit Altissimus; tota fuisti aurea, quia caritate plena. Tu es stella maris, quia ad te miseri suspirant, ad te spiritus angelici aspirant. Duo cherubim obumbrantia propitiatorium sunt, Gabriel archangelus, et Iohannes euangelista, ante thronum tuum carmina laudis et glorie iubilantes. De thuribulo aureo, id est, de tuo pectore uirgineo ascendit fumus  aromatum in conspectu Domini, quia per te, que es mediatrix et aduocata nostra precipua apud Deum, nostra defertur deuotio, et per te propifiari nobis eius dignatur miseratio. Idcirco, ut Deum pro me digneris exorare, illumque mihi propitium reddere, offero tibi Beryllum lapidem pretiosum quo corona tua decoretur, locoque uigesimo tertio situetur. Est autem Beryllus lapis clarus et uiridis, efficaciam habens facere hominem gratiosum, et contra hostes inuictum reddere. Tu enim, Domina, hunc lapidem quodammodo representas; nam per donum sapientie fuisti clara et splendida, nulla macula denigrata, nulla sorde unquam polluta, nullo uitio, contenebrata; sed per gratiam superne illuminationis fuisti, uelut quedam emanatio Dei omnipotentis, clara et sincera, in qua nichil inquinatum incurrit. Clara fuisti in anima, in uultu lucida, in corpore nitida, in facie angelica; clara ad discernendum ambigua, clarior ad cognoscendum mysteria, clarissima ad intelligendum  et speculandum diuina. Et quia eternam Dei sapientiam gestati in tuo corpore humanatam, habes uenerationem inclytam, claritatem perpetuam, et gloriam incorruptam Dei; et gratia, qua fuisti repleta, fecit te semper uirentem et uiridem, producendo germen iustitie, florem innocentie, fructum misericordie. Tu enim emisisti folia bone uoluntatis, lilia castitatis, uiolam pietatis, rosas patientie et uirtutis, poma sancte et perfecte caritatis. Ex abundantia etiam tue pietatis et misericordie tuos seruientes, in te confidentes, facis per bona opera Deo et angelis gratiosos et placidos, et contra impetus demonum per fidei constantiam stare fortes et inuictos, celesti [d 1Kb] gloria et corona premiandos. Amen.



CAPUT XXu. Camamilla, flos decorus corone uirginis in ultimo loco.


Fecit rex Salomon thronum de ebore grandem, et uestiuit eum auro fuluo nimis, qui habebat sex gradus . Salomon noster, Christus Rex pacificus, sapientia singularis, amabilis gloria et potentia, thronum sibi edificauit, tuum uidelicet uterum, in quo ineffabilis illa maiestas requieuit. Thronus eburneus fuisti, quia tria sunt in ebore que plenissime in te fuerunt. Est enim mirabilis candoris, natura frigidus, de casto nascitur elephante. Ita et tu, gloriosissima uirgo, candida fuisti, qui ab omni pollutione segregata; frigidissima, quia ab estu carnalis concupiscentie elongata, de castis patriarcharum amplexibus generata. Grandis ideo diceris, quia si multa in creaturis magna sunt, nichil tamen tam magnificum fecerunt opera digitorum Dei. Auro fuluo uestiris, quia purissimo sapientie nitore coloraris.  Sex gradus throni sunt sex opera misericordie, quibus tu, uirgo gloriosa, plena exstitisti, que opera in tuo bono filio expendisti. Nam ipsum esurientem pauisti, lacte uirgineo potasti, eum in thalamo tui uentris excepisti, nudum in pannis inuoluisti, infirmum uagientem sacro ubere recreasti, in carcere nostre mortalitatis positum nutristi et fouisti. Due manus thronum complectentes, due uite sunt, scilicet actiua et contemplatiua, [a 1Kb] que in te cum catena caritatis coniunguntur. Duo leones sunt Gabriel archangelus et Ioannes euangelista, quorum alter dextere tue, alter sinistre casti deputati sunt. Leones dicuntur propter rugitum altisone eructationis, quorum unus dicit: Aue, gratia plena, etc. . Alius dicit: In principio erat uerbum, etc. . uere non est simile opus in omni creatura compositum, quia istud ordines angelorum transcendit. Ideo excellentissima Domina, extollens et transcendens omnia, tanquam nobilissime imperatrici  promisi tibi coronam fabricare, non qualem decuit, sed qualem mea exiguitas inuenire uel cogitare potuit, in cuius loco ultimo restat collocare Camamillam pro eius congruo complemento. Est autem Camamilla flos candidus, sphericus et rotundus, odore gratus, quodam in medio aureo nodulo decoratus. Huic, Domina, congrua similitudine compararis; nam in anima es dealbata per innocentiam,  in conscientia munda et nitida per fidem rectam, in corpore candida et decora per castitatem uirgineam. Ideo ut regina speciosa, sicut columba liliis uirgineis constipata, una cum eis cantas canticum nouum ante Agnum, super montem Sion stantem, super thronum Patris sedentem, quod nemo cantare potest, nisi in albis ambulantes, nomen Agni et Patris eius scriptum habentes in frontibus suis. Quia, ut dicitur, ueritas non querit angulos. Propter ueritatem et mansuetudinem, et iustitiam, pro quibus mirabiliter te deduxit Christi dextera, dicta es rotunda, non angularis. Sed et tuarum uirtutum fragrantia superat omnia genera aromatum, odor tue pietatis et misericordie super thus et balsamum, redolentia tue caritatis et amicitie uincit suauitatem omnium unguentorum. In medio tui pallore aureo rutilans, quia sapientia cordis tui est [b 1Kb] speciosior sole, prudentia cordis tui et pectoris est splendidior luna, tui intellectus [c 1Kb] scientia super omnem dispositionem stellarum rutilat decore mirabili. Nec mirum, si fulges  et rutilas sapientia, cum sempiternam sapientiam Dei Patris in tuis castis uisceribus de Spiritu sancto conceperis, ipsamque carnem uelatam in salutem nostram mundo protuleris. Hec igitur sapientia incarnata est [d 1Kb] lux mundum illuminans, peccatores saluans, celestia irradians, homines et angelos perpetuo federe connectens et copulans.

Igitur de hac corona, quam tibi, Mater Dei, uirgo perpetua, pollicitus sum, me dixisse hucusque sufficiat. Et si quid bene, et prout materie competit, dicere potui, illud diuine gratie meritisque tuis ascribo. Que uero minus recte seu minus caute protuli, mee insipientie imputo, atque peccatis meis. Et quia tantam maiestatem indigne pauco [F., paueo] contrectasse, ueniam peto. Indulge, purissima, penitenti et supplicanti te, ex malitia non offendenti, sed de tua benignitate confidenti, seu presumenti. Cum sis regina misericordiarum, aduocata peccatorum, excusatrix criminum, defensatrix [e 1Kb] pupillorum,  que in sede imperiali resides, cum unigenito tuo Domino nostro Iesu Christo regnas laudanda et glorificanda, per infinita seculorum secula. Amen.

[f 1Kb] Explicit liber de laudibus et honore beate uirginis Marie ex uiginti quatuor lapidibus in corone sue positi capiti gratis Domino nostro Iesu Christo Saluatori totius mundi.



CONTINUATIO CHRONICORUM B. ISIDORI S. HILDEFONSO SUPPOSITA.





PRAEFATIUNCULA AD LECTOREM.

 Lucas Tudensis episcopus, qui iussu Berengarie regine Chronicon mundi scribere aggressus est seculo XIu, primus fuit qui illius operis quasi fundamenta iacturus, post chronicon ab Isidoro scriptum usque ad Sisebuti regnum, nobis obstrusit presentem prosecutionem Chronicorum, tanquam ab Hildefonso Toletano presule compositam, cuius operis nulla anterior exstabat memoria. Unde Tudensis illud hauserit, incertum est. Sunt qui cum Laurentio de Padilla putant totum id quod sub Hildefonsi nomine uenditauit, fuisse ab illo confictum. A nobis nunquam impetrabunt ut de uiro probo temere cogitemus: mirari tamen satis non possumus tantam uiri credulitatem, qui tot fabularum portenta non uiderit, quibus hec historie pars tota  contexta est. Quare iam nullus est historicus, qui eam uelut commentum putidum non despiciat, indignum prorsus quod sancti Hildefonsi aliquando existimatum sit.

Inter alia quamplurima, sanctum Isidorum sedem Hispalensem tanquam primatem obtinuisse diserte asserit mendacissimus consarcinator nugarum, Theodisclum quemdam introducens illius successorem, nulli hactenus antea notum, nec ullis presulum catalogis ascriptum, ob apostasie crimina dignitate depositum, exsulantemque; qua occasione primatialem dignitatem ad Ecclesiam Toletanam translatam commentatur.

Huic fabule aliam non minus ineptam attexuit de Mahumetis impii prophete aduentu in Hispaniam, eiusque Cordube predicatione instituta; quem fingit de reditu M. Isidori ex urbe admonitum a diabolo, aufugisse, atque ea ratione uincula, carceres, penasque iam ab Isidoro indictas euasisse.

Quis hec legat, qui historiam ueram infamis prophete eiusque uite chronologiam obseruauerit, quin ista portenta non rideat, ac miretur homines fuisse qui tot insulsis anilibus fabulis uel fingendis, uel narrandis, delectarentur?

Hec uel leuiter indicata satis sint ad huius monumenti falsitatem suadendam, atque ab Hildefonso nostro illius inuidiam ablegandam. Qui plura uelit, consulat D. Nicolaum Antonium in sancto Isidoro et Hildefonso, ubi has fabulas diffuse insequitur; tum P. Florez, in tomo u Hispanie sacre et alibi, ubi de primatis dignitate sancte Ecclesie Toletane uerba facit.

Nos interea eius Editionem representamus ad exemplar editionis facte a Francisco Scotto, in tom. II Hispanie illustrate, qui eam ex Tudensi transcripsit cum hoc eodem titulo, quem prefigimus.





INCIPIT CONTINUATIO CHRONICORUM BEATI ISIDORI ARCHIEPISCOPI HISPALENSIS PER BEATUM ILLEPHONSUM ARCHIEPISCOPUM TOLETANUM COMPOSITA. 


Quoniam preclarus doctor Isidorus etates mundi et quorumdam imperatorum et regum historias ab exordio mundi usque ad tempus Sisenandi regis Gothorum docili compendio patefecit, nos a tempore quo ipse desiit sumamus principium, ne presentium heroum memoria a futurorum mentibus diluatur.

Aera DCLXXI, anno imperii Heraclii decimo octauo, post Suintilanum regem Sisenandus regnat annis tribus. Iste synoda episcoporum egit, patiens fuit, regulis catholicis orthodoxis stetit. Toleti finiuit uitam.

Aera DCLXXIu, anno imperii Heraclii uigesimo primo Chintilanus regnum accepit. Synoda plura Toleti cum episcopis egit, et subditum regnum in fide catholica firmauit. Regnauit annos quinque,  menses quatuor. Anno sexto regni Chintilani doctor et legislator Hispaniarum Isidorus stans in ecclesia, peracto sermone ad populum, et expandens manum ad celum, ac benedicens omnibus, Deo sibi hactenus traditum gregem commendans, felicissimo somno obdormiuit in Domino, senio sanctissimo decoratus. Exstitit quippe spiritu prophetie clarus, in eleemosynis largus, hospitalitate precipuus, corde serenus, sententia uerax, in iudicio iustus, in predicatione assiduus, in exhortatione letus, in lucrandis Deo animabus studiosus, in expositione Scripturarum cautus, in consilio prouidus, in habitu humilis, in mensa sobrius, in oratione deuotus, honestate preclarus, semper pro Ecclesia ac ueritatis defensione mori pronus, et in omni bonitate conspicuus. Preterea Pater exstitit clericorum, doctor et sustentator monachorum ac monialium, consolator merentium, tutamen pupillorum ac uiduarum, leuamen oppressorum, defensor ciuium, attritor superborum,  persecutor et malleus hereticorum. Rexit archipresulatum Hispalensis Ecclesie quadraginta annis, diuersis fulgens miraculorum signis, primatie dignitate florens, et Romani pape in Hispaniis uices gerens. Sacerdotibus, regibus et populis, diuinas et humanas leges tradidit, et Romano antistiti humiliter obedire precepit. Nolentibus obedire maledictionem intulit, et eos a fidelium consortio separauit. Multis librorum uoluminibus Christi Ecclesiam informauit, et in pace quieuit era DCLXXX. Toletum ad synodum episcopos conuocauit, et ore prophetico eis sui obitus diem, et Hispaniis uentura predixit.

Sidus honestatis, lux morum, sol probitatis,
Hec ait in synodo Toleti uir sacer ille
   Isidorus, per quem floruit alma fides.
Si seruaueritis que uobis precipiuntur,
   Seruabit Christus uos in amore suo.
 Frumentum dabit ac oleum, dabit optima queque,
   Si pura mente complaceatis ei.
Si neglexeritis ea, non impune feretis,
   Cum recte praua puniat acta Deus.
Inde cadent Gothi bellis, et barbarus hostis
   uos premet innumera clade, timore, fame.
Tunc conuertimini, tunc crimina plangite uestra,
   Et statim Dominus auxiliator erit.
Gloria maior erit uobis, et gratia Christi
   Extollet Gothos uberiore bono.

De gestis eius hec inter regum actus annotauimus, quia ipse de preclara regum Gothorum stirpe, patre Seueriano Carthaginensi duce, exstitit procreatus. Post transitum autem eius mense uno rex catholicus Chintilianus Toleti decessit, bono fine perfunctus. Successit beatissimo doctori Isidoro Theodisclus, natione Grecus, uarietate linguarum doctus, exterius locutione nitidus, interius autem, ut exitus demonstrauit, sub ouina pelle lupus uoracissimus. Nam libros quosdam de Naturis rerum et Arte medicine,  necnon et de Arte notoria, quos pater Isidorus facundo stylo composuerat, et nedum ad publicum uenerant, in odium fidei corrupit, resecans uera, et inserens falsa; atque per quemdam Arabum nomine Auicennam, de Latino in Arabicum transtulit. Hic in his et aliis pluribus infidelis inuentus, et erroneus in articulis fidei comprobatus, per synodum ab archiepiscopali dignitate degradatus est. Asserebat enim Dominum nostrum Iesum Christum cum Patre et Spiritu sancto non esse unum Deum, sed potius adoptiuum. Hic, ut dictum est, priuatus honore sacerdotii ad Arabes transiit, et secte pseudoprophete Mahometi adhesit, et plura docuit detestanda sub imperatore Heraclio. Tunc temporis dignitas primatie translata est ad Ecclesiam Toletanam.

Heraclius aduersus Cosdroam regem Persarum gessit bellum anno imperii sui sexto, et Sisebuti regis Gothorum sexto. Quo deuicto et occiso, ac Ierosolymam delata cruce Domini, et uiso angelo super portas Ierusalem, inde ad propria reuersus est cum  gaudio magno. Hoc tempore dedignantibus Orientis gentibus uectigalia et tributa reddere Romanis, ceperunt pro uiribus rebeliare. Tunc surrexit quidam iniquus concionator, ortus in Arabia, nomine Mahumet. Qui pessimus seductor uidens inter Orientales et Romanos ortam discordiam, se contra Deum erexit et Christianorum imperium, seductorie hortans genus Arabum, atque dicens non debere alterius gentis domino subiugari, quia Dominus illis esset prouisurus, de suo genere ducem beneuolum concedendo, quem haberent ut fratrem, cum quo etiam Dominus loqueretur. Hec et his similia cum predicaret illis uerbis suasoriis, et uirtutes quasdam simulatas, et miracula artibus magicis facere uideretur, extemplo Ismelite, sicut bruta animalia quibus non est intellectus, paulatim de bono in malum mutati, derelicta fide, catholica. ceperunt ei credere. et  eum in tanta ueneratione habere, ut eum prophetam predicarent a Deo missum, et sibi eligerent regem, simulatis illius seducti miraculis, et facundia decepti. Erat enim pulcher, facundus, et fortis, et magicis artibus ualde imbutus. Iste Mahometus Saracenorum et Arabum princeps, ut fertur, fuit de genere Ismel filii Abrahe. Qui cum in adolescentia cepisset esse mercator prouidus, pergebat frequenter cum camelis suis apud Aegyptum et Palestinam, et morabatur cum Iudeis et Christianis, et maxime cum quodam monacho Antiocheno superstitionis amico, qui uocabatur Ioannes; a quo tam nouum quam uetus superficialiter et superstitiose didicit Testamentum. Et cum hac illacque cum diuersis speciebus aromatum et diuitiarum causa lucri pergeret, contigit ut Corrozatam ingrederetur prouinciam. Cuius prouincie domina, que Cadiga uocabatur, ut uidit iuuenem, primo in illius pulchritudine et eloquentia mente capta, cepit diuersas species, quas secum Mahomet attulerat, contemplari, et ei  familiarius adherere. Quam Mahomet caute incantationum suarum perstrinxit phantasmate, et astute paulatim cepit ducere in errorem, dicens ei, quod ipse esset Messias, quem uenturum exspectabant Iudei. Auxiliabantur ei non solum regina Cadiga, que ab eo decepta erat, sed etiam multi Iudeorum, qui ad eum de diuersis partibus concurrebant. Omnes etiam Ismelite et Arabes cateruatim confluebant ad eum, attoniti tanta nouitate rei. Quibus cepit nouas leges fingere, eisque tradere, adhibens ipsis nefandis legibus de utroque Testamento corrupta testimonia. Ideo diuine pagine auctoritates peruertit, ut tam Christianis quam Iudeis cum Saracenis aditum precluderet disputandi. Dedit etiam suis edictum, ut cuicunque alia quam ea que ab illo acceperant predicaret, animaduersione gladii puniretur. Huius sacrilegas traditiones Saraceni Dei leges appellant, eumque suum legislatorem et nuntium Dei fatentur. Prefata quoque Cadiga, cum uideret illum  Iudeorum et Saracenorum pariter contubernio uallatum, existimabat in illo diuinam latere sapientiam, et cum esset uidua, accepit eum sibi maritum; et ipse Mahumet nomen regis assumpsit sibi imposito diademate regni. Cepit deinde se in armis gerere strenue, et regis ac prophete sibi nomen et insignia usurpare. Post hec uero cepit cadere frequenter caduco morbo, et epileptica passione. Quod regina Cadiga cernens, admodum tristabatur; eo quod nupsisset homini quem credebat arreptione demonum laborare. Ille autem astute leniendo decipiebat eam, dicens: Quia angelum Domini Gabrielem mecum loquentem contemplor, et non ferens splendorem uultus eius, utpote carnalis homo, deficio et cado. Hec dicens, quedam signa et miracula magicis artibus facere nitebatur. uerumtamen, ut fertur, diabolus transfigurans se in angelum lucis, quedam ei predicebat futura. Unde est ut in exordio sue subdole predicationis adiret Hispaniam,  et Cordube sue perditionis sectam doceret. Dicebat enim Iesum Christum Dominum de uirgine esse natum operatione Spiritus sancti, non tamen esse Deum. Quod cum beatissimo patri Isidoro nuntiatum fuisset, qui tunc reuertebatur a Romana curia, confestim misit ministros, qui caperent eum. Sed diabolus Mahumeto apparuit et quam citius fugeret imperauit. Mahumetus autem post fugam in Africam et Arabiam innumerabiles plebes seduxit, et regno adepto, cum Ismelitis, qui credebant eum ab ore Gabrielis archangeli leges, quas ei tradebat, recipere, Romanum imperium fortiter deuastabat.

Aera DCLuI Mahumetus cum exercitu suo partes Arabie, Syriam et Mesopotamiam hostiliter inuasit, et tam ipsas quam uicinas patrias funesta depredatione occupauit. Quod cum nuntiatum fuisset Theodoro fratri Heraclii, qui tunc preerat partibus Orientis, mox apud Gabatam cum magno exercitu obuiam  illi preliaturus occurrit; ubi dum inter se acrius dimicarent, Theodorus interfectus est, et exercitus Christianorum maxima pars occubuit diro gladio, et ceteri fuga lapsi sunt. Tunc Agareni de Romanorum fuga ualidiores effecti, audacius appetunt Syriam, et depopulantes patriam, apud Damascum, nobilem quondam Christianorum urbem, sibi regni solium firmauerunt, et dictis Mahumeti tribuebant fidem, diuinam in eo latere potentiam asserentes. Mahumetus autem inter cetera nefanda que docuit, sectam Nicolai aduene Antiocheni, qui unus de septem apostolorum diaconis fuerat, iam per apostolos emortuam, suscitauit. Quam Dominus in Apocalypsi angelo Ephesi Ecclesie scribit, se odire dicens: Odisti facta Nicolaitarum, que et ego odi . Decimo autem regni sui anno, quia dixerat se moriturum, et tertia die resurrecturum, Albimor discipulus eius uolens experiri utrum uere a morte resurgeret, callide Mahumeto efficacissimum uenenum obtulit, quo statim repentina mutatione Mahumet mortis sue  terminum sensit. Unde quibusdam sibi astantibus dixit quod per aquam remissionem acciperent peccatorum, et statim mortuus est. Discipuli uero eius diligenter custodiebant corpus ipsius, exspectantes quod resurgeret. Sed nimio erumpente fetore, cum iam sustinere non possent, eis abscedentibus Albimor post undecimam diem reperit corpus eius a canibus dilaniatum, et diligenter colligens ossa illius, cum magno Saracenorum conuentu, sepeliuit eum in Medina Ruphul, que Latine Ciuitas Nuntii dicitur.

Aera DCLXuI, anno Heraclii decimo septimo, post Mahumet Abubacar de cognatione eius electus in regem, Arabes fortiter rexit per triennium. Post hunc Homer regnauit, qui multis preliis triumphauit, Alexandriam ciuitatem metropolim suo imperio subiecit. Post multas uictorias in mari et in terra ab ipso factas, dum quadam die orationi uacaret, a quodam seruo suo sagittatus interiit, expletis in regno decem annis. Sicque error Saracenorum exordium habuit,  et de Romanis per diuersas orbis partes multas obtinuerunt prouincias et uictorias. Atque, ut fertur, tantorum malorum causa Romanorum auaritia fuit, qui sibi subditas nationes iugo seruitutis intolerabiliter opprimebant; unde opportunitate male habita, eorum dominium quam citius a suis ceruicibus excusserunt, se nefariis ritibus Mahumeti miserabiliter implicantes. Hic enim fuit cauda draconis, de qua legitur in Apocalypsi quod deiecit de celo tertiam partem stellarum . Sed iam ad reges Gothorum uertatur stylus.

Aera DCLXXX, anno imperii Heraclii uigesimo sexto, post Chintilanum regem Tulga regnat annis tribus. Iste blandus et catholicus per omnia fuit. Regna sibi subdita in pace dilatauit, in iudicio rectus, et largitate ac lenitate claruit. Synoda a suis decessoribus facta firmauit. Toleti decessit.

Aera DCLXXXII, anno imperii Iunioris Heraclii primo, Chindasuinthus regnauit solus quatuor annis  mensibus octo, postea uero cum filio suo Reccesuintho annis aliis sex regnauit, et mensibus septem. Iste a Romano papa obtinuit priuilegium, ut secundum beneplacitum pontificum Hispanorum primatie dignitas esset Hispali, uel Toleti et per multa synoda firmata cum episcopis erudiuit Ecclesiam. Cuius tempore ab omni perturbatione quieuit Hispania, adeo ut nullus in ea infidelis reperiretur, uel qui rebellionis sumeret arma. Libros sanctorum Patrum diligenter fecit perquiri, et instituta beati Isidori firmiter obseruari. Hic perfidum Theodisclum Hispalensem episcopum synodali sententia exsulauit, et dignitatem primatie transtulit ad Ecclesiam Toletanam. Obiit Toleti.

Aera DCLXXXuI, anno imperii Constantis filii Heraclii primo, cum Chindasuintho Reccesuinthus filius eius regnauit annis sex, et postea solus annis duodecim. Hic fidem catholicam in tantum dilexit, ut semper perquireret uiros litteratos, qui frequenter coram  ipso conferrent de articulis fidei. Delectabatur enim in diuinis Scripturis, et altaria Christi auro, argento, gemmis et sericis summo studio decorabat. Ter synoda cum episcopis Toleti peregit, et leges a predecessoribus suis editas firmauit, atque quasdam addidit omnino honestati conuenientes. Cunctos mire dilexit, et ab omnibus ualde dilectus fuit. Erat enim adeo mitis et humilis, ut inter subditos, quasi unus ex illis uideretur. In pace regnum sibi subditum rexit,  et in uilla nomine Gerticos, que in monte Cauriensi sita est, propria morte decessit sub imperatore Constantino. Hucusque beatus scripsit Hildefonsus Hispaniarum primas et archiepiscopus Toletanus; qui tempore dicti regis Reccesuinthi quasi lucifer inter sidera, tam morum honestate quam signorum claritate, fulsit in Ecclesia Dei. Qui etiam donis celestibus a perpetua Dei genitrice Maria et Leocadia in presenti uita meruit honorari.



EPIGRAMMATA S. HILDEFONSO A PSEUDO-IULIANO IN COLLECTIONE uARIORUM CARMINUM ATTRIBUTA.





MONITUM.

 uel ipsum solum collectoris nomen, nulli hominum non suspectum inuisumque, omnem hisce carminibus fidem abrogauit, adeo ut uix querendum iam sit, quare a nobis ad appendicem inter apocryphos Hildefonsi fetus amandentur hec epigrammata, que unius Pseudo-Iuliani, insignis, fabularum parentis, auctoritate et testimonio fere omnia tueantur. Dicimus fere omnia, quoniam ex eis nonnulla, antequam Pseudo-Iulianus somnia sua uulgasset, ab ipso Hieronymo de la Higuera producta fuerant in sua Historia Toletana, tum etiam ab aliis antiquioribus citata: qualia sunt tertium pro sancto Heladio presule Toletano, quartum de sancto Eugenio, et decimum, quod hic inscribitur de translatione sancti Fulgentii omnia tamen a collectore corrupta atque interpolata, ut suo loco notabimus.

uerumtamen non propterea omnia una eademque sententia damnamus. Lubentius sequimur iudicium de illis a cl. Nicolao Antonio latum, qui non omnia improbare ausus est. Tria saltem agnoscit epigrammata, que si a uersibus interpolatis  purgarentur, Hildefonsi genuina haberi possent. Ea sunt secundum de hospitio a suis parentibus Toleti edificato, tertium de sancto Heladio, et quartum de sancto Eugenio auunculo suo.

Reliqua tanquam spuria explodenda putat, nichil preter mera impostoris commenta continentia. Et credimus certe nullum non manus illi daturum, qui paulo serius ea percurrerit. Nos uix ab eo discedimus, ut ex animaduersionibus illis subiiciendis apparebit; simulque ut lectorem hanc qualemcunque carminum diuersitatem moneremus, diuersis characteribus notauimus.

Preter hec epigrammata ex Pseudo-Iuliani collectione desumpta, que sunt XII, alterum ultimo loco edimus in honorem sancti Isidori Hispalensis, ceteris non minus apocryphum, nostro quidem iudicio. uerum protulerat illud, atque sancto Hildefonso ascripserat auctor uite sancti Isidori a Bollandianis edite, qui creditur fuisse Lucas Tudensis, post illud aliud, quod in collectione exstat numero 10, atque incipit: Crux hec alma gerit, etc. Itaque necessario reliquis adiiciendum fuit, ne quid de spuriis operibus sancto Hildefonso aliquando attributis in hac Appendice desideraretur.





[EPIGRAMMATA.]



[a 1Kb] EPIGRAMMA PRIMUM.


Luce sacrauit supplex Euantius edem,
   Cui Nicolaus erat nobilis ipse pater.
Lucia nostra parens; soror et Euantia, frater
   Eugenius presul huius et urbis amans.
Lazarus a genitrice mea recta optima pauper
   Accipit hospitibus, pauperibusque domum.
Quin auia illustri de sanguine nata Gothorum,
   Templa simul Marco sancta Blesilla facit.
Quin eius soboles Nicolaique Euantia, coniux
   Ophilonis amans, et uenerata Deum;
Templa superba Petro sub menibus erigit urbis,
   Auget item redditus, complet honore domum.
Hic Ophilo regis soboles fuit Athanagildi,
   Atque meus genitor frater item Stephanus.
 Cenobium Eulalie rex Athanagildus et edem,
   Noster auus, Iuste sed prius instituit.
uir fuit iste pius, nulli pietate secundus:
   Sed clam propter eos qui uiguere Gothos.
Sebastianus habet templum regnante Liuua
   Urbe sub; at reparat Eruigius Marie.
Quin tamen edificat rex Constantinus eidem,
   Toletique domus tertia sacra fuit.
uiuite magnificis tecta assurgentia diuis,
   Qui regitis uestro menia presidio.



II. DE HOSPITIO A PARENTIBUS SUIS AEDIFICATO.


[b 1Kb] Lucia cum Stephano genitrix, sed auunculus illum
   Compulit Eugenius presul ad hospitium.
 Lazarus hoc mendicus habet sub menibus urbis,
   Qua uia Complutum cursibus apta patet.



III. EIUSDEM CARMEN SEPULCRALE PRO SANCTO HELADIO PRAESULE TOLETANO.


    [a 1Kb] Presulis Heladii tumba requiescit in ista
   Corpus, at illius spiritus astra tenet.
Toleti rector fuit hic, dum degit in aula;
   Ex monachoque abbas Agaliensis erat.
Hinc Toletanam rapitur uiolenter ad urbem,
   Confectus senio, sed pietate uigens.
Corporis exuuias martyr Leocadia cepit,
   Illa domus reges pontificesque capit.
Unde die extrema surget rediuiuus ad auras,
   Ut capiat meritis premia digna suis.
Iamque octoginta senior transegerat annos,
   Gloria pontificum, fax animosa Dei.
Hildefonsus ego, quem fecerat ille ministrum,
   Presolui sancto qualiacunque seni.



Iu. PRO SANCTO EUGENIO AuUNCULO, TOLETANO PONTIFICE.


    [b 1Kb] Presulis Eugenii iacet hic uenerabile corpus,
   Quem Leocadie templa uerenda tenent.
Hic monachus fit, mortales dum perfugit umbras,
   Et Toletano presul in orbe senex.
uita beata fuit mores sine labe pudici:
   Qualis Isidorus, atque Leander erat.
Discipulus dat dilecto postrema magistro
   Et consanguineo funeris officia.



u. ALIUD PRO SANCTO LEANDRO, ET MASSONA METROPOLITANIS, HOC EMERITENSI, ILLO uERO HISPALENSI.


    [c 1Kb] Leander Pater excellens, quem suscipit Aether
   Laudibus ornatum, conspicuum titulis:
Incus Ariane gentis, medicator et idem,
   Doctor Isidori, quem generat Domino.
 Tu quoque ter felix, Meritensis gloria terre,
   Mausona, consilio, pectore note, fide.
Ambo pares animis, pietate et laudibus ambo,
   Inque domo magni murus uterque Dei.
uicistis tolerando minas animumque rebellem
   Regis: eum sceleris penituisse ferunt.
uos soboli regis biforem reserastis olympum;
   Per uos alter enim martyr ad astra uolat,
Alter et ad roseas emergit luminis auras,
   Et qua luce caret, tunc iubar eius habet.
uos memorant genti Gothice tribuisse salutem:
   Linquit et inuisum dogma, piumque tenet.
uos merito uictrix laurus, sequiturque perennis
   Gloria, tot meritis debita magnificis.
Semper uester honos, atque inclyta fama manebit,
   uosque canent populi, sed magis astra canunt.
Estis enim eterna precincti tempora fronde
   Inter doctores splendidiore loco.



uI. AD SANCTISSIMUM uIRUM ET DOCTOREM FULGENTIUM.


Fulgenti, noua Carthago quem reddidit auris,
   Teque nimis felix postmodo patre fuit.
Inde patrem recipit te gaudens Astigis unda,
   Qua fruitur Betis, teque magis fruitur.
Corrigis effrenes mores, uitamque tuorum
   Erudis exemplo doctor et eloquio.
Hispalis ipsa tuos cineres cum fratribus aptat;
   Tres eadem fratres continet urna simul.



uII. EPITAPHIUM AD SANCTUM ISIDORUM HISPALENSEM.


Mens penetrat celos, hac corpus dormit in urna,
   Dulce decus gentis, dux Isidore, tue.
Que tibi discipulus sacrat, presumme magister,
   Qui fuit exsilii parsque comesque tui,
Carmina sume libens, et quem tu uiuus amasti,
   Post tua securus fata, magister, ama.
 Ora pro nobis miseris, clarissime doctor,
   O decus Hesperie, religionis honor.
Da rogo te facilem, te desine, queso, rogari,
   Teque uocant populi, discipulusque uocat.
Quem uarie cingunt cure, quem densa pericla
   Infestant, celi fac statione frui.



uIII. AD SANCTAM uIRGINEM FLORENTINAM.


Florentina micans, decus immortale pudoris,
   Intemerata parens uirgineique chori.
Pauperiem prefers opibus, Christumque marito,
   Qui tibi diues opum plurimus esse cupit,
Omnia calce premis, que fallax mundus adorat,
   Sponsa Dei pauper pauperis astra petis.
Gaude sorte tua quoduis fruitura per euum,
   Agnumque agna tuum leta dehinc sequere.
Castas funde preces pro nostro, uirgo, reatu,
   Quemque tuus sponsus iuuit, et ipsa iuua.



IX. AD SANCTAM LEOCADIAM uIRGINEM ET MARTYREM.


Nam quibus ipse tuos cantabo laudibus actus,
   Sanguine clara tuo, clarior ipsa fide,
Leocadia, eterni sponsi sociata cubili,
   Quem modo complexu sed sine fine tenes.
Toleti decus ipsa tui, quam Hispania tota
   Inuocat, et precibus supplicat usque suis.
Te Dacianus agit, furiis feralibus actus,
   uincere te diro carcere posse putans.
Hic crucis auxilio morientumque acta dolore,
   Iam macerata diu, non superata manes.
Omnipotensque tuis faciles accommodat aures
   Optatis, flagro cesa per astra uolas.
Et mihi ter misero renitenti splendida uultu
   E tumulo egrediens cernere das facilem.
In populi ore pii uelum das scindere ferro,
    Et mandata Dei das Genitricis amans.
Te laudent superi, laudat quam turba piorum;
   Esto memor tui, uirgo, clientis ouans.
Toletum te uoce uocat, quam sanguine fundis,
   Proque tuis solitas ciuibus adde preces.



X. IN TRANSLATIONE CORPORIS SANCTI FULGENTII.


[a 2Kb] Crux hec alma gerit geminorum corpora fratrum,
Leandrum, Isidorum pariterque ex ordine uatum;
Tertia Florentina soror, deuota perennis,
O! quam composite concors hec digna quiescit!
Isidorus medius disiungit membra priorum.
Hi quales fuerint, libris inquirito, lector.
Cognosces et eos bene cuncta fuisse locutos,
In quibus hic recubat Fulgentius. Inspice tres hos
Spe certa plenosque fide, super omnia charos.
Dogmatibus cernes horum creuisse fideles,
Ac reddi Domino quos impia iura tenebant.
 Atque uiros credas sublimes uiuere semper,
Aspicies puros sursum contende uidere.



XI. DE SYNAGRIA PATRUELE SUA.


[b 1Kb] Nunc Ophilonis ego soboles Synagria nupsi
   Theodato Aruerna nobilitate pari.
Inque Gothis Ophilo sed Aruerna gente maritus,
   uir fuit apprime nobilis atque pius.
Coniugio durante uiro peperisse Bonitum
   Contigit: in multis optimus iste fuit.
Mira canunt puero seclis uoluentibus eui
   Euentura: Deus sospitet ista mihi.
Emorior consorte tori, atque superstite nato;
   Cum matre et charo progenitore cubo.
Indulget si multa Deus mihi crimina clemens,
   Aeterna requiesors erit inde frui.
Qui legis hec, effunde preces, pro meque rogabis
   Assidua numen candidus ipse prece.



XII. SANCTO IUSTO.


[c 1Kb] Chare pater nobis, tum re tum nomine Iuste,
   Qui numeros imples nominis ipse tui.
Helladii soboles, monachus puerilibus annis:
   Is Benedictini splendida norma chori.
Fisque pater monachis multis, seruoque tuorum
   Alfonso, nutrit quos, Benedicte tibi.
Post Tolentanam raptaris pastor ad edem;
   Tempora episcopii certa fuere tui.
Dignus eras uita; sed mors inopina recondit
   Spes multas tanti presulis, atque patris.
 Ingenio celeri iuncta est facundia mira,
   Iudicium grauitas concomitata senis.
Tertia pontificem tantum te uiderat estas:
   In Leocadie mortuus ede iaces.



[d 1Kb] ALIUD EPITAPHIUM IN LAUDEM SANCTI ISIDORI, Ex illius uita a Tudensi, ut creditur, scripta.


In laudem Ecclesie Christo regi glorie
   Concinamus iugiter,
Et uirginis unico carmine Dauidico
   Canamus solemniter.
Gloriam Isidori, meritorum memori
   uoce sonent cantici;
Crescat laudum cumulus, gratuletur populus,
   Et chori angelici.
Nostris in temporibus prefulgens hic moribus,
   In uerbis dominicis
 Fidus fidem extulit, fide labem expulit
   Erroris heretici.
Natus de Carthagine nichil ab origine
   Puerile sapiens,
Per fines Hispanie fontem sapientie
   Fudit, mira faciens.
Hispali dum prefuit primas, legem docuit,
   Hispanus Hispaniam.
In doctrina premicans, Crucifixum predicans,
   Fugans idolatriam.
Stemmate prenobilis, exstitit immobilis
   In Dei magnalibus,
Affectans celestium gaudiorum premium,
   Spretis temporalibus.
Per fulgorem operum exemplar fructiferum
   Sese clero tribuit;
Nihil a certo uarians, totus celis inhians,
   uitia perdomuit.
Romanorum dogmata cosmi hic per climata
    Reparauit largius;
Hesperus Hesperiam, lucifer Ecclesiam
   Decorauit clarius.
Orthodoxus Arium, dirum aduersarium
   Rationis calculo
Confudit hic malleus; cessit hostis felleus,
   uictus in propatulo.
Iberi deuotio cleri pleno gaudio
   Colat Patrem patrie;
Contemplando dogmata, cosmi laudent climata
   Doctorem Ecclesie.
Decus archipresulum, sacerdotum speculum,
   Scripsit docte modulans
 De fide catholica carmina mirifica,
   Libros libris cumulans.
Mahometi cecitas, perdens gentes perditas,
   Illius miracula
Nequiens refellere, mesta fuit cedere
   uiro sine macula.
Ut sincere credidit, sincere sic edidit
   Formam penitudinis.
In discendis perspicax, in exemplis efficax
   Doctor multitudinis.
Quis ad plenum promere posset, uel prescribere
   De gestorum titulis?
Lingua non sufficeret, dextera deficeret
   In scribendis singulis.
Exoremus igitur hunc, de cuius creditur
   Sanctitate firmiter,
Hostis ab insidiis ut nos et a uitiis
   Defendat perenniter.
O depressor criminum, tua nobis Dominum
   Prece reconcilies;
 In spe nos confoueas, noxia submoueas,
   Sordes cunctas expies.
 Quem tecum excolimus, fratris tui poscimus
   Leandri suffragia;
Preces nostras audiat, audiens suscipiat
   Aeterna memoria.
Doctoris Fulgentii, horum fratrum socii,
   Recordari uolumus;
Quem per uite meritum salutis sollicitum
   Esse nostre quesumus.
uirginem egregiam Florentinam sociam
   Cum fratribus petimus,
Ut adiutrix ueniat, et offensas leniat,
   In quas nos cecidimus,
Et leniri Dominus uelit nichilominus.
   Amen clerus concinat.
Interuentu uirginis labe mundet criminis
   Quos peccatum inquinat.
Pro nobis tam celebris uirgo pulsis tenebris
   uitiorum aduocet;
Ut qui regit omnia miranda potentia,
    Nos in celis collocet.
      Amen.




ANNO DOMINI DCLXXuIII.
S. LEODEGARIUS AUGUSTODUNENSIS EPISCOPUS.





NOTITIA HISTORICA IN S. LEODEGARIUM.
[Ex Gallia Christiana, tom. Iu.]

 Sancti Leodegarii seu Leutgarii uitam litteris consignarunt tres antiqui auctores. Primus est anonymus Augustodunensis, episcopo cetaneus, qui libellum suum impolite quidem, sed grauiter scriptum, Hermenario Aeduensi episcopo nuncupauit. Secundus est Ursinus, qui paulo post, hortatu Audulfi sancti Maxentii abbatis, aliam de sancto presule lucubrationem exarauit, et Ansoaldo Pictauorum antistiti inscripsit. Tertius, monachus natione Alamannus, opus suum dicauit abbati Murbacensis in Alsatia monasterii. Denique Audulfus San-Maxentianus abbas de miraculis in eius translatione patratis libellum edidit. Ex his porro, sed precipue e duobus primis, qui fidem omnem merentur, que deinceps exscribemus mutuati sumus.

Leodegarius nobilissimo inter Francos genere ortus est. Patris eius nomen litteris non fuit consignatum; matrem habuit Sigradam, que post mariti funus in puellari sancte Marie apud Suessionas cenobio monacha facta tam sanctissime uixit, ut in  ueteri illius parthenonis Kalendario, quod nunc in Longi-Pontis asceterio uisitur, quodque a quingentis annis scriptum est, illius mentio fiat Nonis Augusti cum officio duodecim lectionum, et XuI Kal. Aprilis legatur: Sigrade commemoratio. Hec porro sororem habuit Berswindam Athici, Leutharii ducis Alamannorum filii uxorem, ut Mabillonio uisum est.

Primis etatis initiis, a parentibus in regis Clotarii palatium adductus est, ac paulo post, cum decem annorum esset, ut uult Cointius, ab eodem rege Didoni Pictauorum presuli auunculo suo litterarum studiis imbuendus traditur. Eius cura tantos in studiis ac pietate progressus fecit, ut humaniorum litterarum callentissimus, diuinarum Scripturarum sacreque theologie peritissimus, canonum ecclesiasticorum ac iuris ciuilis scientia celeberrimus, uirtutum denique omnium ac castimonie in primis decore  ornatissimus euaserit. Hinc ab auunculo »infra uiginti annos ad officium electus diaconatus et consecratus. Deinde non multo elapso tempore archidiaconus effectus, omnibus diecesis ecclesiis prefectus est.« Hic exsurgit difficultas, an uiginti anni infra quos Leodegarius ad diaconatum euectus est, ad eius etatem, an ad mansionem quam apud Didonem episcopum egit, referri debeant. Ad etatem refert Mabillon. cum ait: »Intra uicesimum etatis annum,« etc.; ad mansionem uero Cointius, et quidem maxima cum probabilitate, tum quia canonibus uetitum erat ante uiginti quinque annos diaconum ordinari, quos transgressum fuisse Didonem difficile est sibi persuadere; tum quia multiplici tunc eruditione ceteris antecellebat Leodegarius cum diaconus consecratus est, uti uite scriptores testantur; tot enim scientiarum capax non uidetur etas uicenaria minor; tum denique quia eodem sensu cum Mabillonio Fortunati uerba de sancto Germano Parisiensi episcopo, his omnino similia, a doctis intelliguntur.  Quanquam his omnibus respondere non est arduum, nec sua caret similitudine sententia contraria. Ut ut est, in archidiaconi munere tanta fortitudinis et sapientie prebuit argumenta, ut antecessores suos, quotquot exstiterant, longe superaret, mestos letitia afficeret, criminibus obnoxios ad discipline studium reuocaret, omnes in officio contineret. Postea »cum Pater monasterii in sancti Maxentii honorem conditi obiisset,« iussu auunculi »illud regendum suscepit, quod sex fere annis gubernauit, et magnis opibus ditauit,« teste Ursino. Unde infert Mabillonius habitum mutasse et monastica uota fecisse; siquidem prohibuerat Gregorius Magnus, et iam ante ipsum uetitum erat ne clerici monasteriis preponerentur. Eius sapientie ac uirtutum fama commoti rex Clotarius et eius uxor Bathildis a Didone postularunt »ut ei faceret copiam cum ipsis in palatio manendi,  qui statim iussa complens, magnis rebus instructum et sapientie floribus redimitum misit:« perhonorifice exceptus, »intra paucos dies« uirtute et integritate morum, uerborum comitate, maximaque in agendo urbanitate et sapientia id consecutus est, ut rex et regina plerique pontifices ac magnates, eum precipue charum et summo in pretio haberent, consensuque omnium, maxime Francorum, episcopatu dignus existimaretur. Unde Augustodunensis Ecclesie tunc temporis a biennio fere uacantis et afflicte episcopus creatus est anno 659, ut ex Ursino palam est: »Quo munere, inquit, decem annis strenue functus cum esset, Clotarius rex, qui eum promouerat, excessit e uiuis.« Obiit enim Clotarius cum annum in regno decimum quartum ageret, anno 669.

Ecclesia Aeduensis factionibus dilacerata, tumultibus oppressa, bonis spoliata, nouum sub eius regimine splendorem accepit. Sic enim habet anonymus: »In aduentu eius territi sunt omnes Ecclesie uel urbis  aduersarii, necnon et hi qui inter se odiis et homicidiis incessanter certabant, ut memoriam transacti scandali nollent audire, quia quos predicatio ad concordiam non adduxerat, iustitia et terror cogebat. Quantum in alimoniam pauperum eius excreuerit precipua cura et in sacrorum decorem, testantur opera uel matricula que ab eodem instituta residet ad ecclesie ianuam, uel specierum pulchritudo, que aureo fulgore rutilant in ecclesie ministerio, uel baptisterii ornamenta miris operibus fabricata, . . . ecclesie pauimenta, uel laquearia, et atrii constructio noua, murorum restauratio, domorum reparatio, etc.« Anno 661 concilium habuit Augustoduni, in quo conditi sunt multi canones ad sanciendam sarciendamque monasticam Benedictine regule disciplinam. Anno decimo Clotarii regis, Christi 666, uI Kalendas Iulii, Drausius Suessionum episcopus beate Marie parthenoni, qui ea in urbe ab Ebroino constructus fuerat, priuilegium concessit; quod in illius monasterii historia edidit noster domnus Michel  Germain . Illi porro, preter comprouinciales, subscripserunt Genesius Lugdunensis . . . . . Leutgarius Augustodunensis . . . . Desideratus Cabilonensis, Leudeboldus, etc., episcopi.

Dum sic in pace Augustoduni degeret sanctus pontifex, dum omnia ei pro uoluntate succederent, quidam inuidia ducti constantiamque eius pertimescentes, Ebroinum Clotarii maiorem domus adeunt, eumque apud ipsum traducunt quasi dum omnes ei dicto obediunt, ille solus eius iussa contemnat. Excanduit ille ac in furorem actus est, cum animaduertit sanctum antistitem a se in uerbo superari non posse, nec adulationis sibi, omnium more, impendere obsequium, imo contra ruinas suas semper intrepidum permansisse; uerba sunt anonymi. Sed tunc nichil potuit tyrannus, idque unum prestitit, edictum scilicet dedit, »ne quis de Burgundie partibus presumeret adire palatium, nisi qui eius accepisset mandatum.« Inanis sane tunc temporis uindicta; mortuo quippe  improle Clotario an. 669, imperio ac libertate cecidit. Cum enim Theodoricum loco demortui fratris regem imponere constituisset, ut ipse, sicut ante Clotarii, sic adolescentis regnum procuraret, aliter uisum est Austrasiis et Burgundionibus, qui Childericum, quem sapienter regere fama ferebat, ex Austria euocarunt, auctore ac incentore in primis Leodegario; aduolat ille, ac rex salutatur ab omnibus. Ebroinus, ab omnibus desertus, confugit in ecclesiam, mortemque, deprecante Leodegario, tandem euadit, et in monasterium Luxouiense relegatur. Leodegarius e contra summos honores consequitur, in palatio retinetur, regi est a consiliis, tantumque potest apud illum, ut maior domus habeatur. Sic enim loquitur Ursinus: »Leodegarium rex omni domui sue prefecit, et in omnibus maiorem domus esse uoluit. Is uero, ea accepta potestate, quidquid aduersus priscorum regum et magnorum procerum leges comperit inepte introductum . . . . . ad pristinum  reduxit statum. Usque adeo uero totum Francorum regnum restituit, ut omnes se gratularentur regem habere Childericum, ac rectorem palatii Leodegarium.« Nec ideo tamen existimandum reipsa maiorem palatii fuisse sanctum episcopum, tum quia ea dignitas, ut pote laica, pontifici minime conuenit; tum quia de ea auctor anonymus Ursino preferendus omnino silet, imo notat Wlfoaldum totius monarchie maiorem domus fuisse. Apud Ursinum ergo, maiorem domus seu palatii rectorem minus proprie dictum interpretor eum, cuius consiliis rex quam plurimum deferre consueuerat, et a quo totus pendere uidebatur. Quanquam dici forte posset initio Leodegarium maioris palatii dignitatem sibi commissam breuissimo tempore tenuisse, et optimatum, ac in primis Wlfoaldi sollicitationibus ab eo statim ablatam, et in Wlfoaldum translatam fuisse. Sic enim secum inuicem conciliari possent duo uite Leodegarii auctores et plana forent omnia. Anno 672 regium diploma pro Deruensi monasterio, fauentibus Leodegario,  Niuardo et Atelano episcopis, Bercarius obtinuit datum Iu Nonas Iulii, Compendio palatio, anno III Childerici regis. Subscribunt post regem iam nominati presules, deinde Wlfoaldus maior domus, etc. Sed et ipse Bercarius instrumentum edidit quo monasterio cuius nomen est Puteolus dat omnia bona sua, tam hereditaria quam acquisita. Actum Rhemis ciuitate, III Kalendas Septembris, presente domno et glorioso Childerico rege, anno quarto regni eius. Subscribunt post Niuardum, Atelanus Laudunensis, Leodegarius, etc.

Quam lubrica est fortuna! quam incertum aule pelagus! uix »annis tribus« Childerici gratiam et amicitiam seruauit Leodegarius. Offense ac odii cause, inuidia, calumnie, monita iusta quidem sed molesta. Multa sapienter initio egerat princeps, sed impellente etate, malesanis quorumdam aulicorum consiliis plus equo deferens, multa perperam agere cepit; que cum egre ferret antistes, eum sepe de  uiolatis patriis legibus, et de incestis cum filia auunculi suis nuptiis arguit, Dei uindictam minitans nisi praue gesta corrigeret. Hinc auersum a se sentiens illius animum, relicta aula, ad Ecclesiam suam secessit. Paulo post, imminente Paschali festiuitate, Childericum, qui tunc non longe ab Augustoduno uersabatur, rogauit ut in urbem suam resurrectionis Christi mysteria celebraturus accederet; adfuit, sed inde presulis exitium. Eodem uenerat Hector Massilie patricius, ut causam suam aduersus Preiectum, predia nonnulla ab ipso repetentem, tutaretur. Hectori fauebat Leodegarius, eumque apud se hospitio receperat: atque hinc aulicorum calumnie. Regi suadent ambos ideo conuenisse ut scelesta in regem et regnum consilia molirentur; quibus quasi in rabiem efferatus, ea dixit, egit et minitatus est, quibus actum de se, nisi discederet, persuasum est Leodegario. Aufugit, sed fugientem assequuntur missi milites, et comprehensum significant, ac statim iussu  regis in Luxouiense cenobium perpetuo multandum exsilio abducunt. Ebroinum ibi reperit, amice salutat, se in eum aliquid peccasse fatetur, rogatque ut, data inuicem uenia mutua, inter sese concordia iungantur.

Interempto paulo post Childerico, simul Luxouio egrediuntur, et Augustodunum uersus tendunt, in itinere Ebroinus in Leodegarium, cui dextram porrexerat, manus iniecisset, nisi Genesius Lugdunensis antistes prohibuisset. Leodegarius summa cum letitia et cum aliqua triumphi specie a suis exceptus est. Postridie ambo urbe pariter egrediuntur, ut ad Theodoricum una pergant; at Ebroinus in medio itinere a Leodegarii comitatu recedit et ad sua properat. Acceptus regi Leodegarius, eidem auctor fuit ut Leudesium, Erchinoaldi quondam maioris domus sub Clodoueo filium, palatii prefectum institueret. Inde reuersus diecesim suam pacifice rexit. Ebroinus Theodorico negotium facescere cupiens, pseudoregem  Clodoueum obiicit, quem Clotarii filium esse asserebat, interfectoque Leudesio, cogit exercitum, et perdendi Leodegarii consilium cepit, ut pote quem sue tyrannidis aduersarium esse non dubitabat. Waymeri Campanie ducis, Desiderati cognomento Didonis Cabilonensis, et Bobonis ualentie episcoporum, uirorum perditorum, opera utitur. Hi, acceptis ab eo copiis, Augustodunum aduolant. Publicam suorum desolationem miseratus sanctus pontifex, quidquid habebat, lances argenteas et omnem suppellectilem, monasteriis utriusque sexus, tam in ciuitate quam in pago Aeduensi, et egenis distribuit, ac tandem sponte se dedidit inimicis, a quibus ad Waymerum adductus, crudeliter, ut iusserat Ebroinus, luminibus orbatur; quod dum fieret, pius ac animo inuictus antistes, nec se uinciri passus est, nec modo non gemuit, sed etiam Dei laudes psalmisque cecinit. Sic mutilatum Waymerus in domum suam abducit, adeoque sacris eius colloquiis emollitus est, ut argentum  ecclesie, quod paulo ante pro Aeduensium redemptione acceperat, lubens restituerit. Exinde sanctus antistes in quoddam cenobium perducitur, ubi fere biennio latuit, eximiaque patientie et humilitatis exempla prebuit.

Summa rerum apud Theodoricum potitus Ebroinus, iubet Leodegarium cum Gairino fratre coram rege sisti anno 676; ibique multis contumeliis et opprobriis a tyranno uterque afficitur, quibus his uterque uerbis respondet: »Nos quidem digne hec patimur, quia peccauimus Domino; tu uero, miser Ebroine, qui tantam iniuriam irrogas Francorum genti, in teipsum potius ulcisceris dum aliis uitam auferre cupis. Multos quidem decepisti et paterno solo exsulare compulisti; at tu ipse magis exsuleris, quando quidem temporalem et eternam gloriam cito perdes: dum enim totius Francie homines excellere cupis, tuam, qua indignus preditus es, gloriam amittis.« Ad hec uerba in furorem actus Ebroinus, alterum  ab altero separari et Gairinum statim occidi iubet; Leodegarium uero, ut lento supplicio in desperationem impelleret, conscissis pedibus, abscissa lingua, mutilatis labiis, Waningo acerba custodia seruandum tradit. Sed quid contra Deum potest seua malitia? Leodegarius, stupendo prodigio, elinguis distincte loquitur, curatis pro uirili a Winoberto et Ermenario uulneribus, labia et lingua recrescunt. Unde commotus Waningus cum martyre mitius agit, eumque in monasterium Fiscanum, quod ipse condiderat, perducit, et ibi custodiri quidem, sed humanius tractari iubet. Ibi »per biennium fere commoratus, magnum doctrine sue semen ostendit in populo, quandoque inter uirginum ibi Deo militantium accedebat cateruam, tanta, ut fertur, eloquentia, ut mirarentur quicunque audientes quanta Dei operabatur clementia. Denique ibidem quotidianum immolare studuit sacrificium.« Iam antea consolatoriam ad matrem in parthenone Suessionensi monacham effectam scripserat epistolam, primis Ecclesie seculis, martyre et  apostolo dignam.

Tandem anno 678 martyrium consummauit sanctus antistes. Rex et Ebroinus eum in palatium, ubi tunc magnatum et episcoporum conuentus agebatur, sisti iubent, et ne insons puniri uideretur, Theodorico suadet Ebroinus eum Childerici necis conscium esse; instant ut hanc ipse culpam agnoscat, sed se tanti facinoris expertem constanter asseuerat: nichilominus in synodo tanquam reus in ordinem reducitur, eius sacerdotali tunica a capite conscissa, dehinc Chrodoberto traditur in uaste silue loco occidendus, iussum ut mortui corpus in puteum proiiciatur osque putei sedulo obturetur, ne quis mortuo honos deferatur. Ille uiri sanctitate commotus prouinciam egre suscipit, sed Ebroini tyrannidem pertimescens, quatuor  ministris ab Ebroino submissis eam exsequendam permittit, lugente ipsius uxore quod tam atrox facinus uiro suo mandatum fuisset. Hanc uero consolatur Leodegarius, promittitque necem suam nequaquam ei in maledictionem, sed potius in benedictionem conuertendam, modo ipsa corpus suum sepulture tradi curaret. Tum in designatam siluam a predictis satellitibus abducitur, ex quibus tres ad eius pedes prouoluti ueniam et indulgentiam petunt. Is uero omnibus qui se diuexarant bene precatus, gratiis Deo actis quod ad ultimum hunc diem peruenisset, implorata Christi misericordia, ceruicem obtulit, quam quartus ex ministris precidit; sicque martyrium consummauit uI Nonas Octobris  an. 678. Silua in qua uitam finiuit sita est in pago Atrebatensi, et etiam nunc sancti Leodegarii nomine insignitur. Corpus eius, iubente Chrodoberti uxore, Sarcinium a suis clam deportatur, et in uille oratorio sepelitur. Ibi fere triennio iacuit sanctus martyr, totque miraculis  inclaruit, ut quantumuis ea Ebroinus occultari ac silentio premi curaret, per uniuersas Gallias diffamata fuerint, et interempto Ebroino in aulam Theodorici perlata, »qui, inquit anonymus, cum admiratione credidit factum, et cepit uenerari martyrem quem per accusationem tyranni crediderat prius fuisse culpabilem.« Hinc de sacri eius corporis translatione cogitatum, sed de loco in quem inferretur non mediocris orta contentio, Ansoaldo Pictau., Hermenario Augustodunensi, uindiciano Atrebatensi episcopis, tantum thesaurum sue ecclesie uindicantibus. Indictis ieiunio et precibus, tres schedule super pallam altaris posite, et post missarum solemnia a ministro Ansoaldi scheda producitur, sicque beati martyris corpus ei hac sorte adiudicatur, et ad Maxentianum cenobium in Pictau. diecesi situm transfertur, tot miraculis in itinere editis, ut quisquis, quauis infirmitate detentus, feretrum aut pannum quo tegebatur manu tangere potuit, illico sanitatem recuperauerit. In nonnullis Martyrologiis huius translationis  solemnitas XuII Kal. Aprilis adnotatur, teste Godefrido Henschenio in diatriba de tribus Dagobertis. Normannis per Pictauense solum grassantibus, sacras eius exuuias primum in Armoricam, deinde ad Aruernos, postea Antissiodorum detulerunt monachi; tandem edificato in eius honorem monasterio Ebrolio in Aruernis, ibidem maiorem earum et Guarini fratris partem reliquerunt, »preter manus et caput,« que Bernardus Guido Luteuensis episcopus apud monasterium Maimacum coli asseuerat. Nihilominus tamen eius caput in suo cenobio asseruari contendunt monachi Murbacenses, Gemeticenses et Pratellenses. Brachium quoque alterum Fiscamnenses, alterum Basolenses, ac unum ex effossis oculis, minutas quoque corporis partes Maxentiani se habere gloriantur.

Eius testamentum retulit Perardus, in quo sic loquitur sanctus martyr: »Heredem statuo ecclesiam beati Nazarii, titulum mei presulatus, de rebus meis,  hoc est de Mariniaco uilla super Stantiam fluuium, quam mihi regina ualdechildis de proprio suo in proprium meum delegauit . . . . . de Tiliniaco uilla, quam de iure materno ab auis et proauis michi competit: nec non de Olega et de Canauis uilla, quam de Bodilone et Sigrada Deo deuota conquisiui, etc.« Non me latet in editis uitiosos esse characteres chronologicos, sed ipsam testamenti substantiam genuinam esse contendo, tum quia Ionas episcopus illud aperte indicat in litteris pro canonicis Aeduensibus, quibus predium ea conditione legat ut non solum pro principibus, ut »sanctus instituit Leodegarius,« sed pro rectoribus totius Ecclesie et uniuerso grege Dei misericordiam implorent; tum, secundo, quia Ioannes uIII papa in diplomate asserit uillam Tiliniacum  proprietatis iure ad sanctum Leodegarium pertinuisse, et sancto Nazario ab eodem fuisse collatam.

Nicolaus Imblot Augustodunensis Ecclesie prefectus, in indice quem Democari suppeditauit, sancti Leodegarii successores sic recenset: Proiectus seu Preiectus, Herminarius, Aubertus. Eosdem et eodem ordine enumerant Chenutius et Robertus. Seuertius ordinem immutat, Hermenarium Preiecto seu Proiecto preponit, huic uero Aubertum subrogat. Hic postremus est Ansebertus, de quo alibi. Ad Preiectum uero quod spectat, ex eius uita constat eum Aruernensem, non Augustodunensem presulem et uixisse et mortuum fuisse; inde porro error uidetur exortus quod in uigilia Pasche sanctus ille episcopus  missarum solemnia celebrauit in sancti Symphoriani ede, rege proceribusque assistentibus; ac ipso sacratissimo die, Leodegario ac Hectore fuga dilapsis, rogantibus episcopis, qui tunc Aedue erant plurimi, reliquum peregit officium. Aliquid uero similius dixissent si Bobonem in Leodegarii locum intrusum fuisse asseruissent; de eo enim sic anonymus, num. 10: »Waimerus et Dido cuidam Boboni, qui nuper cum anathemate fuerat de episcopatu ualentine urbis deiectus, Augustodunum assignauerunt in dominium, imo potius deuastandum. Ciues uero oppressi receperunt aduersarium qui iam pastorem amiserant suum.«





SANCTI LEODEGARII uITA AUCTORE URSINO ABBATE EIUS AEQUALI.
[Ex Mabill., Acta SS. ordinis S. Benedicti.]




PROLOGUS AUCTORIS AD ANSOALDUM EPISCOPUM.


Domino meo sanctoque pontifici Ansoaldo presuli Pictauiensi Ursinus peccator.

Iussioni obtemperans uestre parui, beatissime papa, insistente maxima ex parte Audulfo Patre monasterii B. Maxentii, ut de uita uel passione B. Leodegarii pauca de multis eiusdem bonis scribendo narrarem. Quod opus tuis imperiis obsequendo edicere cupiebam, sed simplicitas cordis mei et iners facundia non ualet explicare tanti uiri laudes uirtutum. Cuius patientia modernis temporibus quanta sustinuit retrorsus, que nemo nouit nisi ille solus cui protulit intrinsecus. Qui occultis latibulis priuatus  oculorum acie, quid et quantum egisset boni quis enarrare possit, ubi nec assistebat minister qui hoc cernere ualeret, ut quod oculis non uidebat narrare quiuisset? Nam finis operis ostendit extrinsecus quanta intus latendo fuisset operatus. Tamen in quo agnita eius mihi uita fuit et multorum relatione comperi, quanquam rustico sermone, uobis imperantibus, edicere non distuli. Si quid quibusdam longius uerbis propagare studui, ad disserendam ueritatis lineam hunc tramitem posui: sin uero de eius uirtutibus aliquid pretermisi, nec studiose gessi, quin uero ignorantia intermittendo preterii. Hoc etenim sciendum puto, quia quamuis quisquis alti sermonis eloquentia eiusdem uiri Dei acta disserere cupiat, apertius et absque fallacibus uerbis fari  non ualeat. Et forsitan ualueram et ego annuente Deo clausis ac ab aliquibus incognitis uerbis narrare: ideo autem nolui, ut quique rustici et illitterati hec audierint intelligant, et deuoti appetant eius  imitari exempla cuius intellexerint audiendo miracula.



INCIPIT PASSIO EIUSDEM.

CAP. I. Leodegarius tum in palatio, tum in auunculi domo informatur.---Igitur beatus Leodegarius ex progenie celsa Francorum ac nobilissima exortus, a primeue etatis infantia a parentibus in palatio Lothario Francorum regi traditus, ab eodem uero rege non post multum temporis Didoni [Al., Dudoni] presuli Pictauensis urbis, auunculo scilicet suo, ad imbuendum litterarum studiis datus est. Quem idem presul cuidam Dei sacerdoti, uiro eruditissimo, ad erudiendum tradidit; quem per annos plurimos magnis curis edocuit, edoctumque pontifici reddidit,  receptumque secum in suis cubiculis [Al., cum suis cubiculariis] sub custodia discipline retinuit, ut quemadmodum idem pontifex se castum corpore custodierat [Carnot. cod. add. et mente], eumdem quoque similem sibi effici uoluit dicens ei, monendo summa frequentia, ut se uirginem conseruaret [Al., consecraret], et uas electionis in Ecclesia Dei dignum fieret, quoniam optabat [Al., oportebat] eum huius ciuitatis post se esse episcopum [a 1Kb] .

CAP. II. Diaconus, post archidiaconus efficitur.---Sed cum ad hoc opus eum cerneret perspicuum, et cum fere uiginti esset annorum, ad officium diaconatus electus est, atque ab ipso pontifice consecratus. Deinde non post multum temporis archidiaconus effectus, cura sub pontifice omnibus ecclesiis  ipsius diecesis est prelatus. Erat enim multum facundie honestissime deditus, statura procerus, inter plerosque pulcherrimus, aspectu decorus, eloquio suauis, ingenio acutissimus, prudentia prouidus,  zelo Dei et amore feruidus, perpetueque uirginitatis  custos. Scripturis sacris ac legum doctrinis simulque canonicis pre cunctis precellebat in parochia [id est diecesi] quam regendam susceperat habitantibus. Intantum uero aptissimus omnium seniorum ac cequalium ac subditorum erat, ut eloquentia sua placeret omnibus sibi colloquentibus, ita ut merentibus redderet letitiam, scelera gerentibus disciplinam. Nam in parui temporis spatio, sub pontificis scilicet imperio, magnam pacem prouidentia sui regiminis tradidit Pictauensi solo.

CAP. III. Abbas deinde.---In aulam uocatus, Aeduorum creatur episcopus.---Deinde cum quidam Pater ex monasterio quod est situm in honore beati  Maxentii obiisset, iussu pontificis idem suscepit regendum: quod per sex fere annos strenue rexit, illudque magnis opibus ditauit. Sed cum iuxta monita sui pontificis idoneum se prepararet, et clarus haberetur pre omnibus, tunc odor eiusdem suauitatis intantum processit, ut usque in palatium regis redoleret. Erat enim eodem tempore minor Lotharius cum Baltechilde matre rex regens Francorum regnum. Qui agnita eius prudentia, cupientes eum secum habere in aula regia, petierunt pontificem ut suam ei daret licentiam secum inhabitare palatium. Qui statim iussa complens, magnis rebus ditatum et sapientie floribus adornatum obtemperans eorum uoluntati uisus est destinare uirum. Quem rex atque regina uidentes honorifice susceperunt, et in paucis diebus  dulcia sua uerba et bonitatem ostendit, intantum ut rex simul et regina, plerique pontifices et proceres, supra omnes eum in amorem susciperent. Et quia eum uidebant dignum ad suscipiendum honorem, cunctorum consensu precipui Francorum ad honorem pontificalem eum esse idoneum proclamauerunt. Quem ad hoc omnes electum, Augustoduni, que est Aeduorum ciuitas, creauerunt pontificem.

CAP. Iu. Clotario mortuo fauet Childerico, contra Ebroinum Theodorici fautorem.---Ebroino monacho facto Childerici aule preficitur.---Quam cum [a 1Kb] per annos decem strenue gubernaret, eodem tempore rex Lotharius, qui eum constituerat episcopum, defunctus est. Tunc idem presul hec audiens, concito cursu in palatium perrexit, ac cum suis similibus  de rege tractare cepit. Qui audientes Hildericum Austrasiorum regem in adolescentia regnum iuxta sui temporis etatem optime disponentem, elegit quedam pars Francorum, uolentes eum habere regem. Nam Ebroinus, qui maior domus fuerat sub rege Lothario, Theodoricum germanum eius cupiebat  subrogare fratris in regno. Ipse uero Ebroinus erat tunc odiosus inter Francos. Et quia metuebant huius ponderis iugum, quod per eumdem sustinuerant sub rege Lothario, relicto eius consilio Hildericum in toto sublimauerunt regno Francorum. Tunc Ebroinus uidens se destitutum et pro nichilo suum esse consilium, territus pauore regem petiit ut relictis omnibus uitam sibi concederet, et in monasterium abire permitteret. Cui deprecanti et domno Leodegario intercedente rex consensit, et in monasterium Luxouii illico destinauit ut monachus effici deberet. Rex uero Childericus confirmatus in regno, germanum suum Theodoricum [b 1Kb] cuidam Dei seruo conseruandum ac nutriendum dedit. Idem uero sanctum Leodegarium pontificem super omnem domum  suam sublimauit, et [c 1Kb] maiorem domus in omnibus constituit.

CAP. u. Post tres annos regi fit inuisus.---Pasche peruigilium cum rege Augustoduni celebrat.---Qui acceptis huius regni gubernaculis, quidquid maxime aduersus leges antiquorum regum ac magnorum procerum, quorum uita laudabilis constabat, reperit ineptum, ad pristinum reduxit statum. Intantum uero usquequaque omnia regna Francorum restituit, ut omnes se gratularentur regem sibi habere Childericum ac rectorem palatii Leodegarium. Cum hec pene annis tribus cum decore magno agerentur, tunc aduersarius, cuius est consuetudinis inuidia conditionis sue bona destruere, cepit sodales suos quos secum elegerat idem pontifex habere socios gubernaculi,  per inuidie malum instigare, et inter ipsum et regem zizania discordie seminare. His itaque diebus iam eminebat celeberrimus Paschalis dies. Tunc flagitante pontifice ut apud Augustodunum urbem suam ipsum sanctissimum diem rex iuberet celebrare, ille nequaquam renuens implere nititur uotum deprecantis. Qui cum appropinquante iam die ad missarum solemnia celebranda que est sabbatorum  que est in uigilia Pasche, irent pariter [d 1Kb] , et malum seminarium odii simul haberent absconditum; tunc instigator utriusque malorum accedens eidem pontifici dixit: Obserua te, inquit, sancte pontifex, quia transacta celebritate missarum a rege scias te esse interficiendum, quoniam semen nequam aduersus te ab inimicis  tuis, quemadmodum et in eius corde iam quidem olim est seminatum, in hac nocte consummari est decretum.

CAP. uI. Sacris peractis clam abscedit.---Rege annuente Luxouium se recipit atque Ebroino reconciliatur.---Quod audiens pontifex dissimulando distulit,  et se letum ostendit, nec pro magno ducens apparuit uultu clarus, et solemnia missarum que ceperat honestissime consummauit. Sed communionem sanctam cum ipse ac rex percepissent, rex ad palatium pergens abiit pransurus: pontifex uero cum suum perconsummasset officium, et merum cum suis accepisset, sicut est fragilitatis humane, metuens animositatem regis, tractare cum suis cepit quid in hoc conflictu agere deberet. Cogitans et orans ad Dominum consilium reperit melius ei esse omnia relinquere et Christum sequi quam locum regi dare, et manus regis sanguine sacerdotum in tam magno die festo coinquinari, ne forte fieret regni Francorum opprobrium, et per se unum hominem in tota plebe fieret disceptatio. Tunc relicto rege et omnium  potestatum sublimitate, pro nichilo reputans quod habetur in mundo, eadem nocte procedens cum paucis ire cepit ubi pauper Christi fieri potuisset. Hoc rex audiens contristatus est ualde, ac merens quemdam ex suis fidelibus cum exercitu magno post ipsum misit. Et secutus eum per totam noctem illam diluculo reperit, et iuxta iussum regis eum reduxit. Ipsoque pontifice deprecante, ad Luxouii cenobium ut ei liceret relicto seculo uacare Deo, humili poposcit prece se dirigendum: quem protinus illuc dirigere non distulit. Qui festinus in monasterium perueniens, ibidem Ebroinum iam clericum [Id est, monachum] inuenit, dicens se aliquid [Al., grauiter] in eo peccasse; uicissimque ueniam petentes steterunt concordes. Iubente tamen abbate seiuncti,  aliquod spatium temporis utrique penitentiam agentes, inter contubernia monachorum strenue habitare quasi perpetui monachi conati sunt.

CAP. uII. Childerico mortuo, in sedem suam reuocatur Ebroino comite.---Per idem tempus Hilderico rege defuncto, eius germanus Theodoricus in regno sublimatur. Hec audientes utriusque amici, desiderantes aspectum eorum cernere, cum fauore magno uota complentes ad propria nituntur reducere, pergentes de utrisque partibus ad supradictum monasterium cogebant eos procedere et ad eorum domos remeare. Qui angore multum estuantes, tandem dilectionis amicitiarumque gratia, quia fatigati spatiis terrarum longeuis ualde fuerant, consentientes acquieuerunt deprecantibus. Cum benedictione quippe  Patris monasterii ipsius conglutinati pacis concordia, procedentes uenerunt simul Ebroinus scilicet cum pontifice Leodegario ad ciuitatem suam Augustodunum. Quam rem tota ciuitas audiens suscitata est in gaudium: et ciues procedentes obuiam receperunt eos cum gaudio et magno tripudio letantes, eo quod recepissent Patrem, quem amisisse plangebant olim gubernatorem. Quem receptum collocauerunt in sedem pristinam, ut frueretur cum suis letitia. Qui cum simul letati summo gaudio tripudiarent,  cupiebat in crastinum ditatum Ebroinum cum magnis honorum muneribus ad propria destinare. Idem uero Ebroinus non est passus suos uel modicum requiescere, sed fugaciter noctu ab hac abscessit ciuitate, et cum Austrasiis quos aliquando habuerat aduersarios, se sociauit ut amicis. Sed non post multum temporis multis sceleribus gestis, collectis sibi malorum sociis, Francorum per uim penetrauit fines: et cum tyrannide crudelissime se gerens, Theodorici gloriosi regis se presentauit obtutui, atque ab eodem rege restitutus est in priore gradu.

CAP. uIII. Ebroinus restitutus de perdendo Leodegario cogitat.---Aedua urbe obsessa, inimicis obuiam procedit Leodegarius.---Et cum maior domus effectus  esset, cogitare cepit de ultione inimicorum qui eum noluerant habere subregulum. Qui ut leo rugiens inter ceteras feras, resonuit rugitus eius per Francorum terras. Omnes uero qui aduersus eum olim cogitauerant mala tremefacti, qui remanserant ex eius cede perrexerunt in fugam. His itaque diebus uir Dei Leodegarius cum ad suam plebem restaurandam resideret urbe sua Aedua, reminiscens Ebroinus malorum omnium que circa eum cum rege Hilderico egisse illum putabat, tunc adiunctis sibi nequissimis inimicorum sociis consulere cepit quemadmodum eumdem pontificem destruere potuisset. Ex his consiliariis duo, uidelicet [a 1Kb] Diddo et Waimerus, ex nomine caput effecti malitie, dixerunt se posse eum rapere de ciuitate et in eum facere uindictam, ex  qua malitia Ebroini esset satiata. Gauisus itaque Ebroinus de eorum responso dedit eis exercitum copiosum ualde. Qui festini perrexerunt ad ciuitatem Aeduorum, et circumdantes eam eodem exercitu deuastabant circa muri circuitum. Hec uir Dei prospiciens, zelo magno accensus super plebe sibi commissa, Domini secutus exemplum, animam suam malens ponere pro ouibus suis, easque cupiens lucrifacere, quam suam temporalem querere salutem, omnem clerum ciuitatis aggregare iussit, et cum reliquiis et crucibus et choris psallentium obuiam abiit cum Dei laudibus suis inimicis, et sponte se obtulit ad palmam martyrii, si uoluntas non defuisset percussoris.

 CAP. IX. Oculis priuatur.---Biennio in monasterio detinetur.---Qui autem uenerant ad eum puniendum, absque reuerentia reliquiarum eum comprehenderunt. Qui exclamans fertur dixisse: Gratias ago Deo omnipotenti Redemptori, qui me dignatus est hodie glorificare. Qui pergentes duxerunt eum extra ciuitatem, et implentes iussa principis Ebroini, eruerunt oculos eius a capite. Sed cum ei lumen sustulerunt forinsecus humanum, intrinsecus incluserunt diuinum. Et tradentes custodibus in quoddam cum perduxerunt cenobium, in quo latuit per annorum circulum  duorum, ibique magnum reliquit humilitatis sue exemplum et patientie.

CAP. X. Cum fratre accusatur coram rege ab Ebroino.---Calumniis impositis respondent.---Eodem tempore eiusdem germanus Gairinus [Al., Warinus] nomine, qui ob metum supradicti Ebroini cum aliis quos fugauerat ex Francorum proceribus Waceorum [Id est, uasconum] lustrauerat partes, iussu regis gloriosi Theodorici ac principis Ebroini decretum est ut ad palatium reuerteretur. Tunc etiam beatum Leodegarium ex monasterio in quo tenebatur absconditus egredi et in presentiam regis iussum est accersiri. Qui cum simul coniuncti et obtutibus principum fuissent oblati, multis contumeliis affecti et opprobriis ab Ebroino susceptis respondisse feruntur  [Al., coniicitur]: Hec digne patimur, quia Domino peccauimus; sed maior est eius clementia qui nos dignatus est uocare ad talem gloriam. Sed tu, miser Ebroine, qui tantam penam ingeris Francorum genti, potius in te ulcisceris, qui uitam aliis auferre cupis. Multos equidem decepisti, et exsules a solo paterno fecisti; sed magis tu exsulabis, quia et temporalem et futuram gloriam cito perdis: quoniam dum cupis superare omnes habitatores in tota Francia, tuam potius aufers quam indignus accepisti gloriam.

CAP. XI. Guarinus, acceptis fratris monitis, lapidibus obruitur.---Tunc audiens hec Ebroinus, furore magno repletus, iussit ministris Gairinum abstrahi et a germano suo separari, ut separatim uiderentur  puniri, ne simul eos delectaret talia uerba fari. Cum autem duceretur, beatus Leodegarius eum alloquitur dicens: »Aequo animo esto, frater carissime, quoniam oportet nos hec pati, quia non sunt condigne passiones huius temporis ad futuram gloriam que reuelabitur in nobis . Peccata etenim nostra multa sunt, sed misericordia Omnipotentis supereminet magna, que ad abluenda delicta se laudantium semper est parata. Hec ad tempus patimur, quia morti debitores sumus, sed illa nos exspectat uita, si patienter ferimus istam penam, ubi sine fine letabimur in celesti gloria.« Tunc ministri ad stipitem legatum Gairinum lapidibus obruere ceperunt. Ille uero Dominum deprecabatur  dicens: Domine Iesu bone, qui non uenisti uocare iustos sed peccatores, suscipe spiritum serui tui; et qui mihi dignatus es in similitudine martyrum lapidibus uitam istam mortalem auferre, iubeas clementissime ueniam scelerum meorum tribuere. Hec dicens, orando ultimum efflauit spiritum.

CAP. XII. Leodegarius iussu Ebroini dire mutilatur.---Beatus itaque Leodegarius cupiebat cum germano suo uitam finire, ut simul mererentur futuram uitam ac beatam participare. Sed Ebroinus differre uolens eius exitum, ut per penas longe dilatas ei prepararet eternas, et ne coronam acciperet martyrii, quin potius careret premiis glorie sempiterne, iussit eum nudis gressibus per quamdam piscinam transduci, in qua erant petre sicut  claui incidentes acuti. Deinde terre prostrato incidere linguam labiaque precepit, ut dum oculi ablati, pedes iam forati, lingua ac labia incisa, et dum a se cernebat omnem felicitatem membrorum ablatam, corporisque pariter uires undique paruissent negate, dum nec oculis cerneret uiam, nec pedibus incederet callem, nec lingue officio laudare quiret Creatorem, ac per hoc incideret in blasphemiam desperans, auferendo sibi salutem, quam laudando celitus adipisci meruisset ingentem. Sed qui absque uocibus cordium est auditor Deus, magisque cor contritum quam elatione superbum complexatur, suscepit uocem tacentis magis quam elate loquentium; postulantis sibi auxilium, non sono uocis, sed humilitate cordis. Nam cum se cognouisset presidium omne  amisisse humanum, totis uiribus sibi petiit adesse diuinum. Nam quantum impietas humana reuocare eum cupit ab alto, tantum pietas diuina sociare fecit eum celo.

CAP. XIII. Fiscamnum relegatus, usum lingue recipit.---Tunc Ebroinus quemdam accersiuit uirum nomine Waningum, et ait: Accipe, inquit, Leodegarium, quem aliquando uidisti uirum tam superbum, et constitue sub tuta custodia. Erit enim tempus sue uocationis, ut recipiat quod meretur a suis inimicis. Tunc acceptum ad suum perduxit cenobium, quod uocatur Fiscamnus, ubi erat congregatio sanctimonialium uirginum, quibus preerat Childomerga famula Christi: in quo multis diebus conuersans habitator stetit sub custodia. Nam et lingua precisa  solitum recepit officium, et magnum doctrine sue semen ostendit in populo. Quandocunque inter uirginum accederet cateruam, tanta  dulcia sua fulgebant eloquia, ut mirarentur quicunque audientes, quanta Dei operata sit clementia, et conuersi a prauis operibus uelociter peterent penitentie fructus. Nam diebus ac noctibus in Dei cultu peruigilans astabat, ut uel paululum ad necessaria corporis uix aliquando ab ecclesia procederet, uel quippiam somni ac ciborum perceptionem capere potuisset.

CAP. XIu. Eius uexatores dant penas.---Eodem tempore uir gloriosus Theodoricus rex et idem Ebroinus synodum conuocarunt, et ad quamdam uillam  regiam uenientes, multam episcoporum turbam adesse fecerunt. Ibique inter ceteros Diddo, qui sanctum uirum Leodegarium cum Waimero expulit de sede sui episcopatus, et pene tradidit illectus, condemnatus ab ipsa synodo caluariam accepit in capite, et expulsus segregatur a sancta congregatione. Deinde exsilio condemnatus, morteque secuta pena capitis gessit quidquid dolose in sanctum uirum exercuit. Alii uero episcopi tunc a rege per Ebroinum in ipsa synodo pene similem sortiti penam, perpetuo exsilio sunt deputati. Waimerus etiam similem excepit sententiam cum ceteris. Tunc Ebroinus dixit ad beatum Leodegarium: Quid tantos persuades loquendo? Martyr esse suspicaris, ideo te tam temerarium ostendis. Adhuc multum. inquit, dilataberis,  frustra tale desideras habere premium. Nam ut merueris ita eris accepturus martyrium. Optabat enim eum funditus exstinguendum, ut quia a seculi gloria iam uidebat consumptum, reuocare potuisset saltem a meritis sanctorum. Nam unde eum putabat abscidi, inde potius eum faciebat Christo quem desiderabat adherere, quia quantum protendebatur eius pena, tanto magis ei augebantur premia.

CAP. Xu. Chrodoberto traditus, celico lumine illustratur.---Tunc tradidit eum cuidam uiro Chrodoberto [Al. Ruotberto]. Accipe, inquit, eum sub magna custodia seruandum: adhuc namque tempus ueniet mortis sue. Acceptum eumdem cum ad suam domum deduceret, cernens eum ex itinere ac infirmitate defessum, iussit ei dari ad refocillandum potum.  Ante quem cum pincerna assisteret, lumen magnum quasi in rote circulum e celo descendens super caput eius refulsit. Tunc trementes omnes qui hoc signum uiderunt: Quid est hoc, inquiunt, domine, quod paret super caput tuum quasi in circuli modum lumen splendidissimum emissum de celo? nunquam a nobis simile est uisum. Ille protinus in terram cadens adorauit dicens: Gratias tibi, omnipotens Deus, consolator omnium, refero, qui super seruum tuum ostendere dignatus es tale miraculum. Tunc uidentes omnes quasi in excessu mentis sunt positi, sed tamen spiritu resumpto, simul glorificantes Deum omnipotentem conuersi sunt alter ad alterum dicentes: uere hic homo seruus Dei est. Et pollicebantur ad Deum prorsus totis tendere uiribus.  Tunc deinceps eius predicationibus pene omnes parentes, coniux ac familie domus eius sunt conuersi ad Dei cultum; ac per hoc eius famam audientes per circuitum loci concurrebant ad eum, uerbum salutiferum audire cupientes. Ille uero non cessabat sua predicatione cunctos instruere, qualiter ad regna celorum ualerent peruenire.

CAP. XuI. Equites quatuor ad necandum sanctum mittuntur.---Sed non post multum temporis cum iam Deus omnipotens pro tante patientie dono decreuisset remunerare suum fidelem famulum, Ebroinus iam obstinatus crudelitatem suam uolens in eum perficere, uelocissimos post eum emisit equites nimium perniciosos qui eum morte perimerent. Qui uenientes susceperunt eum de domo uiri cui fuerat  traditus ad custodiendum, et ducentes eum per loca incognita usque in quemdam locum in quo substitit inquiens: Non necesse habetis, filii, longius fatigari: ad quod uenistis cito facite ut impleatis uotum maligni. Hi uero qui uenerant ad eum perimendum erant quatuor numero. Tres etenim ex his prouoluti sunt ad pedes eius, deprecantes ut eis indulgentiam a Deo daret, et benedictionem suam super eos dignaretur tradere. Quartus uero superbus [Wadardus] astabat euaginato gladio paratus ad eum interimendum.

CAP. XuII. Oratione facta capite plectitur.---Sarcingi sepelitur.---uerum postquam benedictionem suam super eos tradidit, et suis interfectoribus uerbum Dei annuntiauit, tunc uir Dei incumbens orationi ait:  Domine Deus omnipotens Pater Domini nostri Iesu Christi, per quem notitiam tui accepimus, Deus uirtutum et omnis creature creator, ac totius generis humani redemptor, te benedico, te glorifico, qui me dignatus es ad hanc certaminis diem perducere. Rogo deprecorque, Domine, ut ipse mihi iubeas misericordiam pietatis tue largiri, et meritis sanctorum tuorum me dignum facias participem et uite eterne consortem: et tribue indulgentiam his qui me tribulant, quoniam per eos in conspectu tuo credo, clementissime Pater, glorificatus fieri. Cum hec diceret, percussor extendens manum, euaginato gladio amputauit caput eius, et corpus eius substitisse erectum, quasi unius hore spatio dicitur. Sed dum non statim eum cadere gladiator cerneret, ipsum pede percussit,  ut sic citius in terram decideret. Sed non multo post percussor eius arreptus a demonibus et mente captus ac Dei ultione percussus in ignem se proiecit ibique uitam finiuit. Tunc iussu coniugis huius uiri Chrodoberti in quamdam uillam Sarcingo [Sorcin] nomine cum magno fletu plangentium a ministris deportatus est huius femine decreto, cum uestibus in quibus trucidatus fuerat, in paruulo oratorio beatus martyr est sepultus. Hoc uero die sexto [Al., quinto] Nonarum Octobrium actum esse creditur; in quo sepulcro annis duobus et dimidio humatus fuisse dicitur.



INCIPIT TRANSLATIO EIUSDEM.

CAP. XuIII. Miracula ad sepulcrum facta.---Fures sacrilegi, omnibus restitutis, puniuntur.---His  itaque diebus sacerdos quidam, qui huius oratorii fungebatur officio, lumen splendidum absque ministerio humano in eodem cognouit noctibus fulsisse loco. Unde rumor magnus emanauit in circuitu loci huius. uerum uenientes ad huius beati martyris uenerandum oratorium, multam turbam languentium diuersis infirmitatibus detentos sanauit, claudis scilicet gressum dedit, cecis lumen tribuit, obsessos a demonibus mundauit, multisque uirtutibus in huius loci martyr uenerando habitaculo emicuit. Hoc itaque eiusdem ecclesie attestatur sacerdos. Nam et huius sacerdotis minister clericus et ipsius ecclesie custos quadam nocte latrocinium passus est, ita ut a latronibus omnis substantia sua fuisset ablata, inter  quam caligulam beati martyris, quam pro reuerentia sibi habebat absconditam, latro nesciens secum deportauit. Qui mature ab oratorio consurgens et ad domicilium suum pergens, inuenit omnia sua furata. Festinus igitur pergit ad huius uiri sepulcrum, deprecans ut ei redderet quod furtim perdiderat. Nam tota illa die et sequente nocte in oratione ad eius tumulum ieiunans et psalmodie insistens astabat. Cum uero expleta oratione ad suam cellulam remeasset, omnia que perdiderat et nichil ex eis diminutum cum caligula beati martyris salua inuenit. Dominus uero latronis, qui pro seruo iureiurando iurauerat quod nequaquam hoc malum egisset, reuersus domum uitam finiuit; seruus uero scelus quod fecerat male consummauit.

 CAP. XIX. Ebroini explorator impius penas luit.---Ebroinus etiam ipse.---Tunc magis magisque fama sanctitatis beati martyris late prorupit, que paulo post per ea que gesta sunt Ebroino non latuit. Quo audito, nuntium misit occulte, qui hoc inquirens studiose sibi uera nuntiaret. Qui nuntius iussis eius obtemperans ad eius accessit tumulum: et interrogans diligenter, a custode didicit ubi sanctum corpus requiesceret. Sed accedens orationi distulit incumbere, quin potius despiciens humum pede percussit et stulte loquitur dicens eo quod nesciret uirtutem Dei: Etenim, inquit, mortuus uirtutes nequaquam facit. Nam miser reuersus priusquam renuntiaret huic a quo missus fuerat, in semetipso cognouit quantum sanctus martyr uirtutibus polleret. Dum uero iter carperet,  illico uitam perdidit, et ei a quo missus fuerat minime renuntiauit. His itaque cognitis Ebroinus tacito corde retinebat, et tremens intra se uerecundia preter coniugem nemini manifestare audebat, ne forte crescente gloria martyris, sua  esset diminuta in populis. Nam his spatiis dierum quantum ille miser hoc bonum latere cupiebat, tanto magis ubique rumor uirtutum supradictarum beati martyris dilatatus radiabat. Transacto uero spatio pene annorum trium [a 3Kb] semper lugendus Ebroinus, qui hanc lucernam nisus fuerat  exstinguere, sermo diuinus in eodem impletur Nam quia gladiis multos interemit, percussus gladio ipse periit. Infelix ac miser, qui tantis honoribus sublimatus, in tribus mundi partibus dilatata fama industrie sue pollebat inter homines; et quoniam noluit suis inimicis Dei mandatum implendo indulgentiam tribuere, eos ulciscendo multos ad regna celorum fecit ire. Quamobrem uerendum ualde est ut qui tantos sacerdotes ac proceres ultionis sue crudelitate interemit, ne se potius eterne pene preparauerit. Et tam celsam quam nullus Francorum habere meruit gloriam perdidit, et beatam uitam, quam per patientiam adipisci quiuerat, amisit.

CAP. XX.---Sed postquam infelix Ebroinus uite finem dedit, quod inuidia ductus de Dei seruo absconderat,  magnis laudibus longe lateque percrebuit. Tunc perlatum est cum laude in palatium, quod multis diebus ab emulo latuit absconsum. Erat enim ibi multitudo maxima episcoporum scilicet ac procerum, qui dum collationem de sancto martyre inter se haberent, et admirarentur quod de eo audiebatur, tunc uir mire sanctitatis Ansoaldus antistes uerbum intulit dicens: Utinam daretur mihi optio, et cetera, que ex uita altera, cap. 17 et sequentibus, repetenda sunt.





SANCTI LEODEGARII uITA ALTERA AB AUCTORE ANONYMO.



PROLOGUS AUCTORIS AD ERMENARIUM EPISCOPUM.


Domino uere sancto et apostolica ueneratione colendo Ermenario Augustodunensis urbis episcopo

Persepe a uobis iussus et spiritualium fratrum flagitatione compulsus, gesta beati Leodegarii martyris atque pontificis tandem scribere sum aggressus. Ideo enim diu implere iussa uel petita distuli, quia duplicem penam contra me uidebam consurgere, unam ignorantie caliginem metuens et ignauie, aliam prudentibus inde risu [risui] uerens patescere. Oro  ergo uestram fidelem deuotionem inprimis ut mee rusticitati ueniam detis, et tantummodo que uobis placuit clam soli interim lectitetis, donec aut altiori sermone ea que nos uobis iubentibus usurpauimus reparetis; aut aliorum sapientum correcta iudicio irreprehensibilis, quam post legatis, a uobis probata placeat dictio. Hoc autem specialiter peto ut uires ad hoc opus exsequendum, quas mihi conscientie denegat imperitia, uestrarum precum solerti studio apud Dominum obtineant opportuna suffragia.



INCIPIT uITA SEU PASSIO.



CAPUT PRIMUM.

Leodegarius in omnibus perfectus, ab Adone instruitur.---Archidiaconus ut se gerit.---Episcopus Aeduorum orta contentione ordinatur.---Quid in episcopatu egerit.---Gloriosus igitur ac preclarus Leodegarius urbis Augustodunensis episcopus, qui Christianorum temporibus effectus est martyr nouus, ut terrena generositate nobiliter est exortus, ita diuina gratia comitante dum a primeua etate in uirili robore accresceret, in quocunque gradu uel ordine prouehebatur, exstitit pre ceteris electus. Cumque a Didone [Al., Adone] auunculo suo Pictauis urbis episcopo, qui ultra adfines suos insigni copia prudentie  diuitiarumque opibus erat repletus, fuisset strenue enutritus, et a diuersis studiis, quibus seculi potentes studere solent, adplene in omnibus discipline lima esset politus, in eadem etiam urbe ad archidiaconatum fuit electus. Tante in eo subito fortitudinis atque sapientie robur emicuit, ut impar pre suis antecessoribus appareret, presertim cum mundane legis censuram non ignoraret, secularium terribilis iudex fuit. Et dum canonicis dogmatibus esset repletus, exstitit clericorum doctor egregius. Erat quoque in disciplina delinquentium uiuidus, qui carnis luxu nunquam exstitit resolutus; sagaci cura peruigil in ecclesiasticorum officiis, strenuus in ratiociniis, prudens in consiliis, rutilans in eloquiis. Incubuit interim causa necessitatis, ut in Augustodunensi  urbe eum ordinare deberent episcopum [a 1Kb] . Siquidem nuper inter duos contentio de eodem episcopatu exorta fuerat, et usque ad sanguinis effusionem certatum. Cumque unus ibidem occubuisset in morte, et alter pro perpetrato scelere datus fuisset in exsilii extrusionem, tunc Balthildis regina, que cum Clotario filio Francorum regebat palatium, diuino  inspirata consilio, ad memoratam urbem hunc strenuum direxit uirum ibidem esse episcopum: quatenus et Ecclesia que pene biennio iam quasi uiduata in seculi fluctuatione remanserat, huius gubernatione uel fortitudine tueretur, et ab iis quibus impugnabatur defensaretur. Quid multa? ita in aduentu eius territe sunt omnes Ecclesie uel urbis illius  aduersarii, necnon et hi qui inter se odiis et homicidiis incessanter certabant, ut memoriam transacti scandali nollent audire, quia quos predicatio ad concordiam non adduxerat iustitia et horror cogebat. Iam enim ad episcopatum dispensante Domino eleuatus, quantum in alimonia pauperum eius exstitit precipua cura longum est enarrare per singula. Sed nobis ita tacentibus eius testantur opera, uel matricula que ab eodem instituta residet ad ecclesie ianuam, uel specierum pulchritudo que aureo fulgore rutilant in ecclesie ministerio, necnon et baptisterii  ornamenta miris operibus fabricata. Quantum quoque in amore martyrum eius mens fuit deuota, silentibus indicat sancti Symphoriani martyris sepultura seu translatio sancti corporis gloriosa. Preterea innuunt eius industriam ecclesie pauimenta uel laquearia aurea et atrii constructio noua et murorum urbis restauratio et domorum reparatio et que erant nimia uetustate consumpta per se erecta reddunt uera uidentibus testimonia. Sufficiant hec inprimis pauca de plurimis. Ad illud tempus conuertamus eloquium, quo athleta Christi contra diabolum dimicandi sumpsit exordium.



CAPUT II.

Ebroinum aduersarium patitur.---Sanctus itaque pontifex Leodegarius dum in Augustodunensi urbe  felix in pace conuersatus est episcopus, postquam omnia que diruta fuerant innouasset et diuinis officiis clerum erudisset, predicationeque assiduus celestia alimenta populum commoneret, et eleemosynarum largitate foueret, et in Dei custodiendis mandatis eius animus esset totus intentus, ita efficax fuit illius uoluntas in omnibus, ut queque implere decreuisset, ei a Domino absque difficultate tribueretur effectus. Nec enim immerito suam Omnipotens illi contulit gratiam, quia prius ipse se totum deuouerat custodire eius mandata. Sed quia a bona uoluntate semper discordat malitia, et antiquus serpens inuidus semper inuenit per quos scandalum seminet, aliqui honorati spiritalia nescientes, sed potius potentiam secularem timentes, uidentes hunc uirum inflexibilem  per iustitie culmen existere, inuido ceperunt liuore torqueri, et statuunt si sit aditus eius obuiare profectibus. Erat enim in illis temporibus Hebroinus [Al. Ebroinus]  maior domus, qui sub rege Clotario tunc regebat palatium. Iam regina quam supra diximus, in monasterio quod sibi antea preparauerat residebat: propterea memorati inuidi adeunt Hebroinum, et contra Dei uirum eius in furore suscitant animum: et dum ueritatis accusationem non inuenerunt, mendacium falsitatis confingunt, quasi dum omnes Hebroini iussionibus obedirent, solus Leodegarius episcopus eius iussa contemneret. Erat enim memoratus Hebroinus ita cupiditatis face succensus et in ambitione pecunie  deditus, ut illi coram eo iustam causam tantum haberent qui plus pecunie detulissent. Cumque alii causa timoris, alii pro redimenda iustitia, eum auri argentique replessent pecunia, quorumdam animi ob huius causam exspolii dolore tacti contra eum fuerant iam commoti. Et quia non solum rapacitatis exercebat commercium, pro leui offensa sanguinem nobilium multorum fundebat innoxium.



CAPUT III.

Qua causa.---Clotario mortuo, optimates in Childericum consentiunt. Cur.---Ebroinus contrarius  apud Luxouium exsulat, Theodoricus tonsus ad S. Dionysii monasterium relegatur.--- Sanctum itaque Leodegarium ideo habebat suspectum, quia eum superare non ualebat in uerbo, nec adulationis ut ceteri ei impendebat obsequium, et contra omnes minas suas super eum cognouerat permanere intrepidum. Tyrannicum enim tunc dederat edictum, ut de Burgundie partibus nullus presumeret adire palatium, nisi qui eius accepisset mandatum. Tunc de metu prioris omnes fuerunt suspecti, quod hoc excogitaret ad suum facinus cumulandum, ut aut quosdam capitis amissione damnaret, aut dispendia facultatum infligeret. Interim, donec causa suspenditur, rex Lotharius a Domino uocatus de hac luce migrauit . Sed cum Hebroinus eius fratrem  germanum nomine Theodoricum conuocatis optimatibus solemniter  debuisset sublimare in regnum, superbie spiritu tumidus eos noluit deinde conuocare [a 1Kb] : ideo magis ceperunt metuere, quod regem quem ad gloriam patrie publice debuerat sublimare, dum post se eum retineret pro nomine, cui malum cupierat ille audenter ualeret inferre. Cumque multitudo nobilium qui ad regis noui properabant occursum, mandante Hebroino itineris accepissent repudium, inito in commune consilio, relicto eo omnes expetunt Hildericum eius fratrem iuniorem, qui in Austro sortitus erat regnum. Quorum consilio qui tunc noluit acquiescere, aut fugaciter euasit, aut cum uite periculo incendio comminatus acquieuit inuitus. Cum enim omnes ob Hebroini tyrannicum  metum Hilderico induxissent tam Neustricum quam Burgundie regnum, agnocens tyrannus suum hoc facinus perpetratum, ad ecclesie confugit altare, eiusque in multis partibus subito thesaurus fuit direptus; et quod iniquus diu congregauerat male, dispersum est subito bene. Episcopis tunc quibusdam intercedentibus, et precipue interuentu antistitis Leodegarii, eum non interficiunt, sed Luxouio monasterio dirigitur in exsilium, ut facinus quod perpetrauerat euasisset penitendo. Sed quia terrene cupiditatis puluere oculos cordis habuit cecos, ideo in animam maleuolam spiritalis non profuit sapientia. Cum enim Hildericus germanum suum supra quem petitus uenerat, sibimet presentari iussisset ut colloqui ei  deberet, tunc quidam qui in regno uidebantur esse primarii, et Hilderico cupiebant placide adulando placere, crinem sui domini temeritatis ausu iusserunt amputare, sicque fratri suo eum studuerunt presentare. Sed cum rex ab eo interrogaret quid de se agere uellet, ille uero hoc solum quod iniuste fuerat de loco regni deiectus, iudicem sibi Deum celi est exspectare professus. Tunc ad monasterium sancti martyris Dionysii residere est iussus, ibique usque saluatus, donec crinem quem amputauerant enutriret; et Deus celi quem se iudicem est habere professus, feliciter postmodum ipsum permisit regnare.



CAPUT Iu.


Childericus edictum iustum condit moxque rescindit.---Rex in Leodegarium commouetur. Ab eo correptus de eius nece cogitat.---Interea Hilderico regi expetunt uniuersi, ut talia daret decreta per tria que obtinuerat regna, ut uniuscuiusque patrie legem uel consuetudinem obseruaret, sicut antiqui iudices conseruauere, et ne de una prouincia rectores in aliam introirent: neque ullus ad instar Hebroini tyrannidem assumeret, et postmodum sicut ille contubernales suos despiceret: sed dum mutua sibi successione culminis habere cognoscerent, nullus se alii anteferre auderet. Ut uero illi libenter petita concessit, stultorum et pene gentilium deprauatus consilio, ut erat iuuenili etate preuentus, subito quod per sapientum  consilia confirmauerat refragauit. Sanctum igitur Leodegarium eo quod cognouerat pre omnibus sapientie luce esse conspicuum, secum assidue retinebat in palatio. Huius rei causa creuit malorum inuidia rediuiua, atque contra eum rursum accusationum exquirebant initia, ita ut queque rex ageret aut iusto iniustoue iudicio, dicerent illius crimine factum. Cuius si obtemperasset consiliis, in mandatis ambulasset diuinis. Sed quia celitus iam superuenerat data sententia, ideo cor eius non ualuit apprehendere iustitie disciplinam: sed iudicium quod Theodoricus se a Deo exspectare professus est, celeri meruit sententia terminari. uir autem Domini ut cognouit contra se inuidiam diaboli recalescere, tunc iuxta Apostolum sumens loricam fidei et galeam salutis  et gladium spiritus, quod est uerbum Dei , contra antiquum hostem iniuit singulare certamen. Et quia sacerdotalis integritas minas regis nescit metuere, Hildericum cepit arguere, cur consuetudines patrias quas conseruare preceperat tam subito immutasset, simulque fertur dixisse quod regina quam habebat coniugem filia sui esset auunculi: et nisi hec facinora cum reliquis illicitis sceleribus emendatione corrigeret, diuinam certe sibi ultionem subito imminere cognosceret. At Hildericus quidem primitus libenter cepit auscultare: sed satellitum preuentus consiliis, dum uerba eius debuerat ad emendationem aptare, de illius morte occasiones cepit inquirere, suadentibus hoc illis, qui iustitiam cupiebant  euertere, et indisciplinati iuuenilia opera regi fauebant exercere, necnon et his qui suum decretum ei elicuerant irrupisse. Metuebant enim hi omnes et horum similes in uoluptatibus seculi conuersantes, a Dei homine sua opera destrui, dum eum iam nouerant per iustitie callem inflexibiliter gradi: uirilitatem enim celestis ciuis senescens mundus grauatus uitiis non ualuit sustinere.



CAPUT u.

Noua causa pretexitur.---Pasche uigilia ad necem queritur sanctus. Regem adit intrepidus. Mortem ob diem sacrum declinat.---Hector occiditur.---Adfuit  enim tunc in illis diebus uir quidam nobilis Hictor [Hector] uocatus nomine, qui tunc gerebat in fascibus patriciatum Massilie, quique generis nobilitate et prudentia seculari, ut claro stemmate ortus, ita erat pre ceteris preditus. Hic enim ad Hildericum regem pro quadam causa [a 1Kb] aduenerat, et per uiri Dei intercessionem obtinere petita sperabat, eumque gratia hospitalitatis in urbe sua Dei sanctus receperat, donec sicut petierat suis intercessionibus eum regi commendaret. Nam sepedictum Hildericum in ecclesia urbis sue in paschali solemnitate rogauerat aduenire. Hanc inuidi reperiunt occasionem, per quam nequitiam, quam nuper in cor regis effuderant, adimplerent. Maiorem domus tunc nomine Wolfaldum [Al., Wlfoaldum]  in sua accusatione coniungunt, mendacem fabulam de Leodegario et Hictore confingunt, quasi ideo insimul fuissent coniuncti ut regiam dominationem euerterent et potestatis iura sibimet usurparent. Aderat etiam tunc quidam sub religionis habitu ad monasterium sancti Symphoriani martyris, corpore non mente reclusus, nomine Marcolinus [Chesnio Marcolmus], sed, ut postea publice patuit, potius pro ambiendis humanis laudibus uel honoribus specie religionis cupidus nimium. De cuius conuersatione, maxime dum omnibus patuit, melius puto silere quam loqui. Hunc ergo sepedictum rex ignorans, quasi Dei prophetam habebat in omnibus, eo quod de uiri Dei accusationibus eius uoluntati fauendo adulabat pre omnibus. Ea igitur nocte qua  sancte Pasche uigilie celebrabantur in urbe, rex iam quasi suspectus, ibidem noluit aduenire [b 1Kb] , sed cum paucis tunc fautoribus ad prefati hypocrite recurrens consilium, iam contra Dei famulum malignum gestans animum, illic temporaneum non metuit Paschale recipere sacrificium: postea uero cum dedecore iam a uino temulentus aliis ieiunis sancta solemnia prestolantibus cum ecclesiam fuisset ingressus, Leodegarium clamitans requirebat ex nomine, ut eum quasi in fugam uerteret, dum gladii persecutione iam inter nuntios minitans terruisset. Cumque eum sepius clamitans esse in baptisterio cognouisset, ibi quoque introiens, ad tanti luminis claritatem seu odorem chrismatis, que illic in baptizatorum sanctificatione gerebantur, obstupuit.  Sed cum ad clamorem eius ipse responderet, Adsum, ipsum nullatenus recognoscens pertransiit, atque in ecclesie domum ubi paratum erat resedit. Episcopi uero alii qui cum Dei uiro uigilias celebrauerant, redierunt ad hospitia: ipse uero ut sacrum peregit officium, regem intrepidus adiit, iratumque eum uerbis mitibus requisiuit, cur ante uigilias non uenisset, uel in tam sacrate noctis solemnia repletus  ira persisteret. Nam dum illius ineffabili sapientie aliud turbatus non ualuisset respondere, suspectum se eum quadam de causa dixit habere. Igitur uir Dei Leodegarius cernens apud animum eius esse defixum, quod suadentibus satellitibus eum una cum Hictore, sicut decreuerat, redderet interfectum, aut Hictor in angustia sicut timebat contra regem subire contemptum; non de sua ueritus morte, sed illorum qui ad eum causa tuitionis aduenerant pertractans salutem, elegit potius interim latere per fugam, quam occasionem prebere ut per eius martyrium resurrectionis Christi solemnia cruentarentur, uel diriperetur ecclesia, ut ne [c 1Kb] hi qui ad eum conuenerant inconsulte amitterent suam uitam. Nec enim quis eum estimet formidasse adeousque martyrium.  Nam cum pridem per quemdam monachum nomine Bercarium ei in dominica cena de suo interitu fuisset nuntiatum, die Passionis Domini crastino regis adiit palatium, et ultro se ingerens in eo die sanguinem offerre uoluit Christo quo pro mundi salute sanguinem Christus effuderat suum. Nam et rex eadem die ipsum propria manu percutere uoluit, sed ob Dei reuerentiam optimatum quorumdam sapientum consilio prohibitus fuit. Indubitanter uero credendum ad hoc eum diuinitus tunc fuisse seruatum, ut si quid humana conuersatione, que sine culpa non ducitur, aliquid contrarium fortassis attraxerat, longe persecutionis fornax exureret, ut postea [d 1Kb] uelut aridum mundum in ea de manu sui regis impositus, ad instar gemmarum fulgentium  miraculorum uirtutibus coruscaret. Cum igitur ab his qui occasionis huius exspectabant euentum, persecutio uelox fuisset commota post eum, predictus Hictor ibidem est interfectus: et quia uiriliter se fuerat defensare conatus, permittente Domino a multitudine fuit oppressus cum aliquibus qui comitabantur cum eo. Nec enim impossibile creditur sancti martyris meritis posse apud Deum illis animabus ueniam obtinere, qui cum eodem innocenter persecutionis procellam uoluerunt declinare.



CAPUT uI.

Detentus ab inuidis, Luxouium relegatur.---Ab imminente nece per Hermenarium liberatur.---Igitur Leodegarius Dei famulus cum a quibusdam fuisset  detentus, Hilderico subito nuntiant factum: maximam gratiam regis se credidit habiturum, qui ualuit comprehendere Leodegarium. Per consilium tunc optimatum uel episcoporum iubetur interim duci Luxouio monasterio, donec in commune consulerent quid facerent de tanti nominis uiro. Interea cum hi qui primi uidebantur esse palatii, cum simul ab Hilderico fuissent conquisiti quod iudicium  de sancto Dei decernerent, hoc consona responderunt uoce, ut si ei uitam concederet, sub perpetuo exsilio eum in Luxouio permanere iuberet: confirmans subito super hoc decretum iudicum, episcopis uero aliquibus uel sacerdotibus ideo consentientibus, ut ad presens eum ab ira regis redderent liberum. Nam sepedictus rex prauorum illectus consilio eum adduci iusserat de Luxouio, ut ad uoluntatem causantium cum irrisione depositum, prout uoluissent, redderet interfectum, sicut quondam Herodes disposuerat Iudeis facere Petrum. Aderat autem uenerabilis uir abbas sancti Symphoriani basilice nomine Hermenarius [Al., Ermenarius], cui post discessum uiri Dei rex petitionibus populi Augustodunam commendauerat urbem; cum immensibus   precibus crebro regis pedibus est prouolutus, ut eum in Luxouio residere permitteret, ne ad exspectationem crudelium, quos diabolus contra eum in furore succenderat, iuberet adduci. Taliter ab huiuscemodi precibus et tunc ab interfectione saluatus, falso quidam opinantes, quasi ideo regis habitacula frequentaret, ut accusantium primus esset, quo facilius ei episcopatum illius tenere liceret. Nam longe aliter exstitit, et quia carnalis oculus spiritualem delectationem non uidit, testes ei postea exstiterunt illius opera, quia quousque presenti superfuit uite, eius necessitatibus in quo ualuit caritate ministrauit deuota.



CAPUT uII.

Cum Ebroino reconciliatur.---Regni status post  Hilderici mortem.---Cometes.---In illis igitur diebus adhuc exsul in Luxouio residebat Hebroinus monachili habitu tonsoratus, simulatam gerens concordiam, quasi dum uterque unam, sed dispares exsilii accepissent sententiam, concordem ducerent uitam. His interim ita gestis diuina non diu distulit ultio suum de Hilderico dare iudicium. Nam eius dissoluta conuersatio omnibus increuerat palatinis optimatibus. Tunc unus ex eis hoc molestius ferens pre ceteris, dum uenationem in [a 1Kb] silua securus exerceret, eum uulnere mortis percussit. Igitur priusquam hec euenissent, dum duces quidam duo, quibus iussum fuerat sanctum Leodegarium adduci de Luxouio eatenus demorassent, conspirauerat unus  eorum minister, ut si famulum Dei extra Luxouium cerneret, ipsum gladii percussione occideret Ut autem ad hoc peruentum fuit, ita cor eius intolerabilis pauor perfudit, ut non solum dixisse, sed cur etiam de Dei famulo tam grauia cogitasset, uoce publica confiteretur, et tremens eius pedibus est prouolutus, indulgeri sibi ab eo hanc nequitiam deprecaretur. Igitur cum Hilderici mors subito nuntiata  fuisset, tunc hi qui ob eius iussionem exsilio fuerant condemnati, tanquam ueris tempore post hiemem solent de cauernis serpentes uenenati procedere, quidam sine metu fuerunt reuersi: quorum debacchante furore surrexit magna turbatio patrie, ita ut manifeste crederetur aduentus imminere Antichristi. Hi uero qui rectores regionum esse debuerant, continuis odiis se inuicem ceperunt lacescere; et dum rex tunc non erat stabilitus in culmine, quod unicuique rectum uidebatur in propria uoluntate, hoc agebat sine formidine discipline. Adeo tunc iram Dei manifeste cognouimus euenisse, ut etiam [b 1Kb] stella appareret in sidere, quam astrologi cometem uocant, in cuius ortu asserunt fame terram turbari, mutationem regum, uel commotionem gentium,  percussionis gladium imminere. Hec enim omnia manifeste tunc constitit euenisse. Sed quia, ut scriptum est, stulti non corriguntur uerbis, quantum minime signis, hi qui cum maleuolo animo redierunt de exsilio, quidquid propter sua pertulissent facinora, Leodegarii factionibus hec se incusant fuisse perpessos.



CAPUT uIII.

Leodegarius a uiris religiosis protectus.---Ebroinus Luxouio egressus de perdendo Leodegario cogitat; a sancto Genesio impeditus, Augustoduni cum Leodegario excipitur; Theodoricum adit, monastica ueste abiecta, resumpta uxore; thesaurum sacrum diripit; Leodegarium rursus exagitat; Clodoueum, Clotarii filium supponit.---His enim diebus uir  Domini a commemoratis ducibus erat ob saluationem detentus, a quibus nuper de Luxouio fuerat eductus. Tunc enim famulo suo gratia superna concesserat uenerabilem dignitatem, ut in illis locis tam predicti duces quam eorum matrone, simulque ministri uniuerseque familie necnon et uulgus populi ita imminerent, ut semetipsos pro eo non dubitarent offerre. Cumque illi qui secum Dei famulum retinebant, circa se manentibus potestatibus aliis nuntiassent, eo quod diuinam gratiam super Dei famulum Leodegarium cognouissent, religioso Christianitatis amore ita in eius auxilium fuerunt sociati, et conspirantes inter se confirmauerunt, ut dum indisciplinata hec dominata erit exorta turbatio, si priusquam  Theodoricum pariter sublimassent in regno, aliqui forsitan sanctum uoluissent ledere Leodegarium, eorum protegeretur auxilio. His enim diebus egressus est de Luxouio etiam Hebroinus Iuliano similis, qui uitam fictam monachorum tenuit. Etenim cum ipse tam amicorum quam famulorum constiparetur subito comitatu, predicti exsules eius expetentes obsequium, malum quod de sua accusatione  confinxerunt, ipsum in caput constituunt, ut eius auxilio uel consilio usi in Dei hominem ualerent unanimiter uindicare. Ipse enim Hebroinus caput releuauit uenenosum, et quasi uipera restaurans uenena sua, simulans se esse tunc Theodorici regis fidelem, et ob hoc ad eum cum sociis quantocius festinare. Cum enim uir Domini cum sociis suprascriptis eodem festinarent itinere, quantum nec unius diei factum est itineris spatium; antequam Augustodunum urbem accederent, urgentibus fautoribus Hebroinus immemor amicitie dudum promisse, eum ibidem uoluit comprehendere, nisi Genesii metropolis Lugdunensis episcopi consiliis fuisset prohibitus, aut manu ualida que cum eo aderat perterritus: et fictam rursus simulans amicitiam misto agmine pariter  peruenerunt in urbem. Letatur ciuitas et omnis Ecclesia de pastoris presentia rediuiua: platee ornantur, aptant diaconi cereos, clerici tripudiant cum antiphonis, gaudet ciuitas tota de aduentu sui pontificis post persecutionis procellam. Nec immerito laudum exhibebantur excubie, quia presente [presciente] Domino ad coronam properabat martyrii: ibique pro aduentu presulis delicias parauerunt etiam aduersariis. Crastina uero die exinde pariter promouentes, ut ad occursum Theodorici regis Francorum peruenirent uniti. Interim, dum isti cepto itinere peruenissent ad regem, de ipso itinere pene iam medio Hebroinus tyrannus eorum deserens comitatum, ad suos usque pertransiens, clericatum [Id est, monachatum, seu monasticam uestem]  abiiciens, [a 1Kb] ad mulierem, ut canis ad uomitum, post sacrum uelamen rediens. Et quia in castris Christi militare non potuit, cum aduersariis secularia arma arripuit. Et dum iam dereliquerat fidem et Deum, contra terrenum dominum etiam apertum se prodidit aduersarium. Nouiento enim uilla iam recuperato regno tunc Theodoricus residebat securus, cum repentino superuentu uenit Hebroinus cum Austrasiis. Quis enim enumerare plene ualeat que tunc fuit direptio de regali thesauro uel Ecclesie ministerio, quod ob amorem Christianitatis catholici retro principes deuoti in Dominicum contulerunt sanctuarium, [b 1Kb] maiore domus tunc etiam interfecto? Ideo autem perpetrauit hoc malum, quia a diabolicis uiris inuido armabatur consilio. Dolebant enim  se abiectos esse per meritum, dum populum uniuersum fideliter cernebant declinare post Theodoricum, eumque iam confirmatum in regno, et Dei famulum Leodegarium cum illius gratia in sua urbe residentem; liuore inuidiaque uri ceperunt iterum, quia dum iusti stabant erecti, ad recuperationem accedere non ualebant peruersi. Et quia suadente diabolo, qui eos fide nudauerat, dum ueritatis consilio  iam cecati, non inuenerunt per quod destruerent Dei sanctum, declinant ad maiorem interitum per falsitatis commentum, per quod in regnum intulerunt magnum malum et stragem depopulationis in persecutione multorum. Denique acceperunt quemdam puerulum, quem [c 1Kb] Clotarii fuisse confinxerunt filium, hunc in partibus Austri secum leuantes in regnum. Qua de re multum collegerunt hostiliter populum, eo quod uerisimile cunctis uidebatur esse. Etenim cum depopulando patriam subiugarent, etiam in nomine sui regis quem falso fecerunt, precepta iudicibus dabant; tunc qui eis uolens noluit acquiescere, aut iura potestatis amisit, aut si non fuga latenter discessit, gladii internecione deperiit. Quanti enim per hoc calliditatis figmentum Theodoricum  tunc defunctum, et Clodoueum Clotarii esse filium crediderunt? Erant enim in hoc mendacium primi et quasi rectores palatii Desideratus cognomento Diddo [Sic fere mss.; al., Dido], qui in urbe Cabilone quondam habuerat principatum, necnon et eius collega Abbo [Al., Bobo], qui ciuitatem ualentiam habuerat in dominium. Nec enim digni sunt ut hi nominentur episcopi qui magis terrenis desideriis uel lucris temporalibus augenda pecunia uigilant, dum de animabus sibi commissis unde districto Iudici reddituri sunt rationem nil curant. Horum talium sacerdotum et similium optimatum Hebroinus tyrannus usus consilio, adeousque eleuatus et excecatus est in hoc seculo, quousque  impenitens precipitatus est in inferno. Redeamus ad opus ceptum.



CAPUT IX.

Didoni et Waimero perdendi Leodegarii mandatum committit Ebroinus. Aeduam urbem obsident.---Sanctus thesauros suos in pios usus expendit; egregia suis dat monita; ieiunia et supplicationes indicit; in ecclesia indulgentiam petit ab omnibus; conflictu interdicto inquirit aduersariorum consilium.---In illis diebus ita gestis et per singula uolutis, postquam Childoricus est interfectus, postquam episcopi uel patricii cum optimatibus de Neustrico uel presentia Theodorici partibus rediissent Burgundie, etiam in regno confirmato ad propria residerent securi; interim inuidi hostem  mouerunt  ex aduerso, primoque circa eum cum quo regem Childericum egisse putabant. Tunc adiunctis sibi in consiliis nequissimis inimicorum sociis consulere cepit quemadmodum eumdem pontificem destruere potuisset. Ex his enim consiliariis duo, uidelicet Diddo et Waimerus, ex nomine caput effecti malitie, dixerunt posse secum rapere de ciuitate, et in eum facere uindictam, ex qua malitia Hebroini esset satiata. Gauisus namque Hebroinus de eorum  responso, dedit eis exercitum copiosum ualde. Qui festine perrexerunt ad ciuitatem Augustodunum. uir autem Domini Leodegarius cum ad suam plebem restaurandam resideret urbe sua, ubi destinatum contra hostium sensit impulsum, non est passus ut ultra fugaciter tenderet gressum, sed intrepidus de se Domini exspectabat iudicium. Cum enim tam familiares quam clerici uel fideles imminerent, ut thesauros quos sibi ipse contulerat auferret et abscederet, quatenus hostes hoc audito a perditione ciuitatis uel illius persecutione desisterent, ille hec nullatenus acquiescens, sed eos continuo in thesauros conuocans, omnia que ibi addiderat assignans, talia prosequens uerba: Hec omnia que cernitis, fratres, quandiu terrenorum hominum me uoluit gratiam  Deus habere, ad communem ornatum prout potui huc fideliter contuli. Nunc uero forsitan ideo mihi irati sunt homines terreni, quia Dominus nos uocare dignatur ad gratiam celi. Ut quid enim hec hinc auferam, que mecum in celum non tollam? Ergo si uobis placet, ego eligo consilium hec potius dare in usus pauperum, quam cum turpi sarcina huc illucque oberrare per seculum: ut imitemur beatum Laurentium, qui pro eo quod dispersit et dedit pauperibus, iustitia eius manet in seculum seculi, et cornu eius exaltatum est in gloria. Statimque iussit custodi discos argenteos reliquaque uasa quamplurima foras eiicere, et argentarios cum malleis adesse, qui minutatim cuncta confringerent que per fidelium  dispensationem iussit pauperibus erogari. Que autem exinde fuerunt ecclesiasticis usibus apta, ecclesie addidit ministerio. Monasteriorum sane tam uirorum quam uirginum infra urbem uel territorium de eodem argento consolatus est paupertatem multorum. Que fuit tunc uidua uel orphana, uel omnis in commune paupertas que ibi adfuit, que de eius largitate consolationem non habuisset? uir autem Domini, ut erat plenus spiritu sapientie, hec uerba locutus est fratribus: Ego, fratres, decreui iam de hoc seculo nichil penitus cogitare, sed magis spiritalem nequitiam quam terrenum hostem metuere. Terrenus homo si talem a Deo accepit potestatem ut persequatur, comprehendat, perdat, incendat, interficiat, hec nullatenus possumus declinantes effugere.  Et si hic trudimur [Al., tradimur] de rebus transitoriis ad disciplinam, non desperemus, imo potius gaudebimus in futuro de uenia. Muniamus ergo uirtutibus animam simul et ciuitatis custodiam, ne inueniant utrique hostes aditum per quod inferre possint periculum. Commouens igitur uniuersum urbis illius populum, cum triduano ieiunio, cum signo crucis et reliquiis sanctorum, murorum circumiens ambitum, per singulos etiam aditus portarum terre adherens, Dominum deprecabatur cum lacrymis, ut si illum uocabat ad passionem, plebem sibi creditam non permitteret captiuari: et ita prestitum est euenisse. Itaque cum ob metum hostium certatim populi undique se recepissent in urbe, et meatus portarum forti obturassent seratu, et super  omnia stabilissent in ordine propugnacula, iussit uir Domini uniuersos ingredi in ecclesiam, cunctorum insimul postulans indulgentiam, ut si quempiam illorum, ut assolet, dum pro zelo rectitudinis increpasset, aut in uerbo lesisset, ei indulgentiam darent. Sciebat autem uir Dei iter passionis ingrediens, non prodesse martyrium, ubi liuore deterso non prius fuerit cor emundatum uel caritatis lampade illustratum. Nullus fuit tunc ibidem tam ferreum possidens pectus, qui etiam si fuisset grauiter lesus, non omnem cordis malitiam indulsisset deuotus. Post hec necdiu uallatur ciuitas ab exercitu, eodemque die ab utroque populo fuit fortiter usque ad uesperam dimicatum. Sed cum ab agmine hostium esset ciuitas obsidione ualida circumdata, et die noctuque uociferantes  ut canes circumirent urbem, prospiciens uir Domini ciuitatis imminere periculum, compescuit omnem super murale conflictum, et his uerbis suum exorare aggressus est populum: Sinite, queso, contra hos pugnando confligere. Si mei tantum causa huc isti aduenerunt, de me ipso paratus sum eorum satisfacere uoluntati, eorumque mitigare furorem. Tamen ne inauditi uideamur egredi, mittatur unus e fratribus eos inquirere qua de causa hanc obsederunt ciuitatem. Cum subito hi Meroaldo abbati per muri repagulum [Chesnio repugnaculum] parassent descensum, perueniens ad Diddonem ait ei: Si hec nostra commiserunt facinora, peto ut interim euangelicam recorderis sententiam, ubi Dominus dixit: Si non dimiseritis hominibus peccata eorum,  nec Pater uester dimittet peccata uestra . Et illud: In quo enim iudicio iudicaueritis, iudicabimini . Simulque deprecans ut hostem compesceret, et redemptionem quam uolebat acciperet. Sed quia tanquam lapidis duritia, sicut quondam rex Aegyptius obdurauerat cor, ad uerba diuina nullatenus potuit emolliri. Comminatus est quippe non se ab impugnatione ciuitatis discedere, quoadusque Leodegarium ualeret comprehendere, et sui furoris uesano desiderio satisfacere; et nisi Clodoueo, quem falso regem fecerant, promitteret fidem. Hec enim erat simulata occasio, quia omnes cum sacramento Theodoricum regem asserebant fuisse defunctum.



CAPUT X.

 Theodorico fidem renuit uiolare; hostibus seuientibus sese offert sumpto uiatico; oculorum euulsionem sine gemitu patitur.---Boboni Augustodunum assignatur in predam.---Auditis itaque uir Domini his uerbis, hec dedit illis responsa: Hoc uobis notum sit omnibus, tam amicis et fratribus quam inimicis et hostibus, quia quousque me Deus in hac uita iusserit superesse, non mutabor a fide quam Theodorico promisi coram Domino conseruare. Corpus meum decreui potius in mortem offerre, quam animam pro infidelitate turpiter denudare. Hostes uero, his auditis responsis, cum telorum iaculis ac cum incendio festinanter undique insistebant irrumpere ciuitatem. Ipse uero uniuersis fratribus ualedicens, panis et uini participatione communicans, eorumque dubia corda  confirmans, suam eis ut Christus discipulis memoriam passionis commendans, ad portarum aditus perrexit intrepidus, apertisque claustris sponte se obtulit pro ciuibus inimicis. Aduersarii uero gauisi, tanquam ouem innocuam ipsum ut lupi susceperunt in predam. Qui exclamans fertur dixisse: Gratias ago omnipotenti Deo, qui me dignatus est hodie glorificare. Illi autem iniquissimum pene excogitantes [excogitarunt] commentum, nam ab eius capite lumen euulserunt oculorum: in qua euulsione ultra humanam naturam incisionem ferri uisus est tolerasse. Testes enim sunt multi illustres uiri qui aderant in presenti, quia nec uinculum in manibus est passus imponere, nec gemitus processit ab ore, dum eius fuerunt oculi abstracti a capite, nisi glorificans Dominum semper  modulamina studuit canere Psalmorum. Inter ceteros dux quidam erat Campanie, Waimerus uocatus in nomine, qui ad hoc malum perpetrandum a finibus Austri uenerat cum Diddone. Hi duo cuidam Boboni, qui nuper cum anathemate fuerat de episcopatu ualentie urbis deiectus, Augustodunum assignauerunt in dominium, imo potius deuastandum. Ciues uero oppressi receperunt aduersarium, qui iam pastorem amiserant suum, per cuius dispensationem pene omne presidium asportauerunt ecclesie. Nam pro ciuitatis redemptione, occasione reperta, in quinque millibus solidorum fuit ecclesie argentum distractum, preter spolia ciuium. Et quanquam Ecclesia pertulisset de transitoriis rebus dispendium, nullum exinde permisit Dominus abduci  captiuum.



CAPUT XI.

Waimero sanctus committitur---S. Genesius a simili casu eripitur.---Ebroinus inedia consumi iubet Leodegarium.---Waimerus erga eum mollitus.---Leodegarius acceptum a Waimero argentum Aeduensibus dirigit.---Igitur cum hostes letanter diuisissent spolia, suprascripto Waimero Dei hominem tradiderunt in custodiam, qui cum eodem uel exercitu repedauit ad patriam. Desideratus uero cognomine Diddo una cum Bobone et cum Adalrico [Al., Chaldarico] duce, quem ipsi uolebant patricium esse prouincie, ad patriciatum subiugandum perrexerunt usque ad Lugdunum, ut ita exinde abducerent Genesium, sicut de Augustoduno dudum expulerant Leodegarium.  Sed manu ualida populi undique collecti urbem hanc maximam Deo presule non permiserunt irrumpere. Hi uero qui Dei famulum duxerunt Leodegarium, ut nuntiauerunt Hebroino quod fuerat factum, in siluarum secreta eum iubet retrudi, et de eius morte quasi enecati in aquis fabulam mendacem confingi, etiam tumulum sepulture eius constitui, donec ipsum longe famis inedia deberet consumere. Quod qui audire potuit aut uidere [a 1Kb] , uerum credidit esse. Sed qui Eliam per coruum pauit in eremo, nec suum ibidem deseruit famulum. Etenim post longam quam Dei martyr pertulit famis inediam, reminiscens  Waimerus humanam in eo naturam non aliter ita posse durare, nisi eum Christi gratia sustentaret, in domum suam eum iubet perduci: dura etenim uiscera pietate ceperunt emolliri. Cum enim in familiari colloquio ei fuisset assuetus, ita feritatem illius in paruo tempore prostratam edomuit, et tam ipsum quam coniugem ad Dei timorem conuertit, ut argentum ecclesie quod nuper pro redemptione ciuitatis Augustoduni receperat, ei deuotus offerret, ut faceret quidquid exinde facere decreuisset. Quod uir Dei acceptum per quemdam fidelem abbatem nomine Bertonem ad predictam redirigens urbem, ipsumque iuxta Apostolum  ad domesticos fidei diuidens, uoluntatem eius opere caritatis fideliter adimpleuit.



CAPUT XII.


Ebroinus, Pseudo-Clodoueo reiecto, maior domus Theodorici efficitur; edictum iniustum condit; seuit et grassatur in omnes; Leodegarium de Childerici nece accusat.---Leodegarius germanum hortatur ad patientiam.---Igitur cum, sicut supra dictum est, suum facinus diutius Hebroinus perditus occultare non posset, de rege quem falso fecit declinat ingenium, ut in Theodorici rediret palatium. Quorumdam factione suscipitur, et iterum subito palatii maior domus efficitur. Sed cum eum alii gaudentes, alii timentes in culmine sublimassent honoris, continuo tale dedit edictum, ut si quis quid cuiquam dum in turbatione fuerat intulisset dispendium uel predam, nullius ex  hoc generaretur calumnia. Hec fuit occasio ut non redderet spolium, quod ministri sui ei contulerant de predatione multorum. Cum autem [b 1Kb] in rediuiua cepisset superbia, dolens simul et metuens ne superstites haberet emulos, quorum parentibus intulerat malum: iam enim iura potestatis adeptus, duplicauit malitiam cum inuidia. Nam priores optimates cepit instanter persequi, quos autem comprehendere ualuit, aut gladii interfectione prostrauit, aut ad gentes extraneas ablatis facultatibus effugauit. Sane feminarum nobilium monasteria destruens [destruxit], earumque religionis primarias in exsilium dirigens. Et quia margaritarum ornamenta conculcandi acceperat potestatem, ideo sine ulla miseratione ut porcus  non timuit thesaurorum ornamenta conculcando irrumpere Christi. Et quoniam non ualebat respicere celum, ideo cor eius in terrenis cupiditatibus luto ultra modum fuit defixum. Etenim cum Hebroinus crudelis de supradictis rebus suum satiasset furorem, rursum occasiones cepit exquirere ut blasphemiam sue crudelitatis ualeret ab oculis humanis auferre. Tunc Childerici mortem simulabat se uelle uindicare, cum nullus eum prior quam ipse uoluisset interire , iusserunt principes una cum germano suo sanctum Leodegarium ex monasterio in quo tenebatur absconditus egredi, et in presentia regis iussus  est accersiri. Qui conuersus ad Hebroinum dixit: Dum superare cupis omnes habitatores in tota Francia, tuam potius aufers quam indignus accepisti gloriam. [a 1Kb] Hoc audiens Hebroinus nequissimus, furore magno repletus, iussit ministris Gairinum fratrem eius foras abstrahi, et a germano separari, ut separatim iuberentur puniri, ne simul eos delectaret talia uerba fari. Cum autem duceretur, beatus Leodegarius fratrem suum alloquitur dicens: Aequo animo esto, frater carissime, quoniam oportet hec nos pati, quia non sunt condigne passiones huius temporis ad futuram gloriam que reuelabitur in nobis . Peccata etenim nostra multa sunt, sed misericordia Omnipotentis supereminens magnaque ad abluenda delicta se laudantium semper est  parata. Hec ad tempus patimur, quia mortis debitores sumus, sed illa nos exspectat uita si patienter ferimus istam penam, ubi sine fine letabimur in celesti gloria.



CAPUT XIII.

Gairinus lapidibus obruitur; Leodegarius pedibus, lingua ac labiis mutilatur et Waningo custodiendus traditur; uocis usum recuperat; ab Hermanario curatur; eius lingua et labia recrescunt.---Auctoris etas.---Fiscamnum perducitur Leodegarius.---Tunc ministri ligatum ad stipitem germanum lapidibus obruere ceperunt. Ille uero deprecabatur Dominum dicens: Domine Iesu bone, qui non uenisti uocare iustos sed peccatores, suscipe spiritum serui tui, ut  qui dignatus es ad similitudinem martyrum lapidibus a me uitam istam mortalem auferre, iubeas clementissime ueniam scelerum meorum tribuere. Hec dicens orando ultimum efflauit spiritum. Beatus itaque Leodegarius cupiebat cum germano uitam finire, ut simul mererentur futuram ac beatam participari. Sed Hebroinus tyrannus differre uolens eius exitum, ut per penas longe dilatas ei prepararet eternas, et ne coronam acciperet martyrii, quin potius careret premiis glorie sempiterne; tunc iussit eum nudis gressibus per quamdam piscinam transduci, in qua erant petre quasi claui incidentes acute. Quamobrem labia eius et faciem concauam crudeliter iussit incidi ferro, nec non et lingue plectrum ferro secante auferri, ut dum oculi ablati, pedes iam forati, lingua  ac labia essent incisa, et dum sibi cernebat omnem felicitatem ablatam, corporisque pariter uires undique defecissent negate, dum nec oculis cernere uiam, nec pedibus incedere callem, nec lingua officium dante laudare quiuerit uiris undique Creatorem, ac per hoc caderet in blasphemiam desperans, auferendo sibi salutem, quem laudando celitus adipisci meruisset ingentem. Sed qui absque uocibus cordium auditor est Deus, magis amat cor contritum quam elatione superbum, et suscipit uocem tacentis magis quam elate loquentium; non postulat sibi auxilium uocis, sed humilitatem cordis. Nam cum  se cognouisset presidium omne amisisse humanum, totis uiribus sibi petiit adesse diuinum. Nam quantum impietas humana reuocare cupiuit ab alto, tantum pietas diuina sociari eum fecit celo. Sanctum itaque Domini Leodegarium diutius ad uindictam seruauerunt uiuum, et turpiter denudatum per platearum palustria iusserunt pertrahi nudum, eumque ad uindictam quasi deformatum tradiderunt uiro nomine [b 1Kb] Waringo, ut sub eius graui dominio emitteret cruciatus spiritum. Cui ait iniquus Hebroinus: Accipe, inquit, Leodegarium quem aliquando uidisti superbum uirum, et constitue sub tuta custodia; erit enim tempus sue uocationis, ut recipiat quod meritus est a suis inimicis. Cum autem longe esset eius hospitium, sanctum Dei martyrem imposuerunt  super uile iumentum. Et ut cognouit ita esse impletum, arripiens hunc psalmi uersiculum: Ut iumentum, inquit, factus sum, et ego semper tecum . Et cum labia iam non haberet et linguam, laudes Dei silere non potuit, sed mens deuota uoce qua ualuit de cordis arcano insonuit. Cumque omnes eum cruentatum grauiter cernerent, crediderunt ut ob hoc dimitteret spiritum. Etenim cum unus e nostris fratribus abbas, nomine Winobertus, predictum sanctum Dei usque ad hospitium a longe secutus fuisset, deprecans custodes ut sibi latenter ad ipsum accedere liceret, inuenit eum iacentem in stramine opertum de uetusto panno tentorii, tenui spiritu palpitantem. Et dum illum ad presens crederet exspirare, insperatum inuenit miraculum.  Nam inter sputamina sanguinum incisa lingua sine labiis solitum cepit reddere eloquium. Et quia desectio labiorum ordines nudauerat dentium, ab intus afflatum tantum sonitum reddiderunt uerborum. Tunc is qui ei excubias uenerat exhibere ad transitum, cepit flere pre gaudio, et concito gradu Hermenario episcopo nuntiat factum. Ipse quoque audiens Waringum postulat ut ad Dei martyrem se intromittat. Cumque etiam sui merito ei fuisset concessum , idem bone memorie Hermenarius, qui post eum  episcopatus honore sublimatus est, uulnera eius diligenter studuit curare, et arte qua  ualuit, potu ciboque reficere, uestemque quam habuit meliorem induere. Non enim ut iam terreno homini, sed ut translato martyri reuerenter impertiuntur honorem. Qua de re non solum indulgentiam de preteritis, uerum etiam ab eo promeruerunt de futuris. Postquam enim Waringus eum duxit ad propria, Dei comitante gratia ceperunt uelocius contra naturam eius labia recrescere, similiter una cum lingua nec non et uerba uidi ultra solitum ab eius ore effluere. Cum hoc miraculum cognouisset Waringus, non obdurat animum ei impendere malum,  ut a tyranno fuerat iussum, sed uersa uice iam Dei martyrem recognoscens, acceptum eum ad suum perduxit cenobium quod uocatur Fiscamnum, ubi erat congregatio uirginum, quibus preerat Childemarca famula Christi: in qua multis diebus habitator conuersans sub custodia stetit. Nam et lingua precisa solitum recepit officium, et magnum doctrine sue semen ostendit in populo. Quandoque inter uirginum accessit cateruam, tantum  dulci suo fulgebat eloquio, ut mirarentur quicunque audientes quanta Dei esset clementia, et conuersi a prauis operibus uelociter peterent penitentie fructum. Ubi dum intra paruum spatium labiorum, faucium uel lingue recepisset officium, eo quod oblatus fuerat ipse iam Domino,  quotidianum immolare studuit sacrificium. Et dum intrinsecus eum lux spiritualis impleuerat, de corporeis oculis nil curabat. Nam diebus ac noctibus in Dei laudibus peruigil astabat, ut uel paululum ad necessaria corporis uix aliquando ab ecclesia procederet, ut uel quippiam somni cibique capere potuisset.



CAPUT XIu.

Inimicorum ruinam luget; episcopis sibi contrariis in synodo exturbatis, ad synodum ipse sistitur; Childerici necem a se deprecatur; regi multa predicit; Chrodoberto, post scissam tunicam, traditur perimendus; lumine celesti commendatur; mortis sententiam equo animo excipit.---Igitur cum post tot flagella, ut decebat martyrem, fideles populi ei famulatum  exhiberent uenerabilem, quia non potest sub modio lucerna abscondita lucere, manifeste omnipotens Deus omnibus declarauit. Namque cepit aduersarios eius ulcisci derepente. Nam dum per biennium fere ibidem in Dei laudibus resideret, eos illi nuntiauerunt interfectos, aut pro infidelitatis culpa in regionibus aliis effugatos. Quos ille grauiter deflens, non de ultione gauisus, sed cur sine penitentia eos comprehenderit mortis occasus. Eodem tempore uir gloriosus Theodoricus rex et idem Hebroinus synodum conuocauerunt, ad quamdam uillam regiam conuenientes multam episcoporum turbam adesse fecerunt, ibique inter ceteros Diddonem, qui sanctum uirum Leodegarium cum Waimero expulit de sede sui episcopatus et tradidit pene illectus,  condemnatum ab ipsa synodo caluaria accepta in capite expulsum segregant a sancta congregatione. Deinde exsilio condemnatus morteque secuta pena capitis exsoluit quidquid doli in sancto uiro exercuit. Alii uero episcopi tunc a rege per Hebroinum in ipsa synodo pene similem penam sortiti,  perpetuo exsilio sunt deportati. Waimerus etenim qui ad supradictum Dei famulum capiendum ad explenda Hebroini dicta socius perniciei exstiterat, posteaquam ab ipso, eo quod in eius ultione consenserat, episcopatus gradu dolose fuerat sublimatus, post paululum interuallo posito in offensam eius decidens, Dei  nutu multis flagellationibus obrutus est, nempe  laqueo fuit suspensus, ac morte turpissima  condemnatus, transmissus est ad tartarum. Adhuc enim uir Dei sanctus Leodegarius in eodem monasterio sanctimonialium in quo ad custodiendum positus fuerat commorabatur. Igitur ad beati martyris perfabricandam coronam artifex uersutus ex illis Hebroinus tyrannus superfuit uiuus [Al., unus], qui ea  que passionis eius glorie supererant adimplere deberet. Iterum antiquus serpens inuidus, moleste ferens se ab eodem loco eius orationibus fuisse expulsum, stimulare rursus cepit Hebroinum, atque reduci eum precepit ad palatium, ut episcoporum consilio [a 1Kb] eius disrumperet uestimentum, quatenus ob hoc esset ei interdictum ut ultra non presumeret offerre sacrificium. Ubi dum deductus fuisset ad medium, inquirebant ab eo uerbum ut de Hilderici morte confiteretur se conscium. Cognoscens per diabolicum commentum rursum sibi imminere conflictum; ut de humano se non excusaret delicto, ita de hoc facinore nullatenus dixit fuisse se conscium, sed Deum potius quam homines hoc est scire professus. Tunc et ipsum ad eamdem synodum accersierunt; non tamen  infra concilium confirmatur fuisse, sed seorsum. Eo tempore cum rege eodem collationem fecisse dicitur, in qua ei multa predixisse futura, que euenisse manifeste coniiciuntur. Et cum diu flagitantes ei aliud non ualuissent elicere, eius tunicam consciderunt a capite: eumque Chrodoberto [Al., Ruotberto] cuidam, qui tunc comes erat palatii, iussit tyrannus impius tradi, et presentem uitam in gladii percussione auferri. Letabatur enim Dei martyr in omni patientia, quia debitam sibi, remunerante Domino, martyrii sentiebat appropinquare coronam. Acceptum eumdem Chrodobertus ad suam domum deduxit: cernens eum ex itinere ac infirmitate defessum iussit ei dari ad refocillandum potum. Antequam  ei pincerna assisteret, lumen magnum quasi in rote circulo de celo descendens super caput eius refulsit. Tunc trementes omnes qui hoc signum uiderunt: Quid est hoc, inquiunt, domine, quod apparet super caput tuum, quasi in circuli modum splendidum de celo, quod nunquam a nobis simile est uisum? Ille pronus in terra adorauit dicens: Gratias  ibi ago, omnipotens Deus consolator omnium, atque refero, qui super seruum tuum ostendere dignatus es tale miraculum. Tunc uidentes omnes quasi in excessu mentis positi, tandem quidem resumpto spiritu simul glorificantes omnipotentem Deum, et conuersi alter ad alterum dicebant: uere hic homo seruus Dei est. Et pollicebantur ad Deum prorsus se tendere pro uiribus. Etenim commemoratus uir cum eum in domum suam perduxisset, ita in eius aduentu benedictionem celestem recepit, ut cum omnes illic habitantes hoc cognoscerent, peccata propria confitentes certatim ad penitentie medicamenta confugerint. Hac enim gratia suum famulum Dominus illustrauerat, ut ubicunque exsul fuisset traditus ut ei inferrentur nequitie, uersa uice  famulabilem illi omnes impenderent reuerentiam. Tandem peruenit dies muneris, in quo persecutionis eius esset iam finis. Tunc a palatio sententia mandatur decreti Leodegarium diutius uiuere non debere. Cum autem impius Hebroinus uereretur ne a fidelibus Christianis honor ei impenderetur martyrii, in siluarum condensa iubet perquiri puteum, et ibidem corpus eius immergi trucidatum, quatenus os putei terra uel lapidibus obturatum, incognitum hominibus faceret illius sepulcrum. Prefatus autem Chrodobertus interim predicante eo iam aliquantulum ceperat esse conuersus. Ideoque non ualens mortem uiri Dei conspicere, iniunxit quatuor e famulis ut ea que fuerant sibi iussa explerent. Ut enim in illius domum peruenit hoc nuntium, eius coniux luctu flere  cepit amaro, eo quod in uiri sui ministerium peruenisset tam crudele flagitium.



CAPUT Xu.

Hospitam consolatur, in locum martyrii deductus, carnificibus Deo commendatis, datis ceruicibus percussus subsistit, percussor impius perit; sanctus sepelitur.---Igitur ut cognouit uir Domini suum iam adesse terminum, mulierem cepit consolari lugentem dicens: Noli, queso, mei transitus causa flere, quia nequaquam tibi mors mea ad uindictam requiretur, sed potius benedictio de celis dabitur a Deo, si corpusculum meum deuote condideris in sepulcro. Et cum hec dixisset, urgentibus ministris ualedicens, in siluam eum ducunt ut iussionis implerent sententiam. Iam enim antea quesierant puteum ubi corpus  eius absconderent, sicut fuerat iussum, sed nullatenus fuit ultra ab eis repertum. Et ducentes eum per loca incognita usque in quemdam locum in quo astitit inquiens: Non necesse habetis, filii, longius fatigari: ad quod uenistis cito facite, ut impleatis uotum maligni. Hi uero qui eum ad perimendum ducebant, erant quatuor numero. Tres enim ex his prouoluti ad pedes eius deprecati sunt ut eis indulgentiam daret, et benedictionem suam super eos dignaretur tradere. [a 1Kb] Quartus uero superbus astabat euaginato  gladio paratus eum ad interimendum. Postquam benedictionem super eos tradidit, et suis interfectoribus uerbum Dei annuntiauit, tunc uir Dei incumbens orationi ait: Domine Deus omnipotens. Pater Domini nostri Iesu Christi per quem tui notitiam accepimus, Deus uirtutum ac totius creature creator, te benedico, te glorifico, qui me dignatus es ad hanc certaminis diem perducere. Rogo deprecorque, Domine, ut ipse in me iubeas misericordiam tuam largiri, et meritis sanctorum tuorum me dignum facias participem et uite eterne consortem, et tribue indulgentiam his qui me tribulant, quoniam ego per eos credo in conspectu tuo, clementissime Pater, glorificatus fieri. Et exsurgens ceruicem tetendit, gladiatorem commonuit ut quod sibi iussum  fuerat adimpleret. Cumque hec diceret, percussor extendens gladium amputauit caput eius. Et erectum corpus eius substitisse quasi unius hore spatio dicitur. Sed dum non statim eum cadere gladiator cerneret, eum pede percussit ut sic citius in terram decideret. Sed non multo post percussor eius arreptus a demonibus et mente captus ac Dei ultione percussus in ignem se proiecit, ibique uitam finiuit. Tunc iussu coniugis huius uiri Chrodoberti in quamdam uillam [b 1Kb] Sarcinio cum magno fletu plangentium latenter a suis deportatus, et huius femine decreto cum uestibus in quibus trucidatus fuerat in paruulo oratorio beatus martyr est sepultus.



CAPUT XuI.

Sepulture locus celitus illustratur.---Fures sacrilegi,  omnibus restitutis, puniuntur.---Ebroinus ad tumulum mittit exploratorem, cuius impietas morte punitur.---Ebroinus impenitens exstinguitur; qua occasione. His itaque diebus sacerdos quidam qui huius oratorii fungebatur officio, lumen splendidum absque ministerio humano in eodem cognouit noctibus refulsisse loco, et terribiliter cum iureiurando canticum se illic asseruit audisse angelicum, adeo ut tremens refugeret, [c 1Kb] ne insolens spiritali uisu interesset. Unde rumor magnus emanauit in circuitu loci huius. Qui uenerabilis martyr multas turbas languentium et diuersis infirmitatibus detentas uenientes ad eius uenerandas orationes sanauit, claudis etiam gressum dedit, cecis lumen tribuit, obsessos a demonibus mundauit, multisque uirtutibus in huius  loci uenerando habitaculo emicuit: hoc eiusdem ecclesie sacerdos attestatur. Nam et huius sacerdotis minister clericus et ipsius ecclesie custos quadam nocte latrocinium passus est, ita ut a latronibus omnis substantia sua fuisset ablata; inter quam caligulam beati martyris quam pro reuerentia sibi habebat absconditam, latro nesciens secum deportauit. Qui mature ab oratorio consurgens, et ad domicilium suum pergens inuenit omnia sua furata. Festinus igitur pergit ad huius uiri sepulcrum, deprecans ut  ei redderet quod furtim perdiderat. Nam tota illa die et sequente nocte in oratione ad eius tumulum ieiunans et psalmodie insistens astabat. Cum uero expleta oratione ad suam cellulam remeasset, omnia que perdiderat et nichil ex eis diminutum cum caligula beati martyris salua inuenit. Dominus uero latronis qui pro seruo iureiurando iurauerat quod nequaquam hoc malum egisset, reuersus domum uitam finiuit; seruus uero scelus quod fecerat male consummauit. Tunc magis magisque fama sanctitatis sancti martyris latebras rumpit, et paulo post ea que gesta sunt Hebroino non latuit. Quo audito nuntium misit occulte, qui hec inquirens studiose sibi uera nuntiaret. Qui nuntius iussis eius obtemperans ad eius accessit tumulum, et interrogans a custode  didicit ubinam Leodegarius iaceret. Cum cecus qui uisum receperat in uirtutibus Dei huic ubi corpus sancti requiesceret diceret, et cui ipse recepto lumine seruiret, hoc nullatenus credidit, sed superbia tumidus accedens orationi distulit incumbere, quin potius despiciens humum pede percussit, et stulte locutus est eo quod nesciret uirtutem: Etenim mortuus, inquit, uirtutes nequaquam faciet. Nam miser reuersus priusquam ea nuntiaret huic a quo missus fuerat, in semetipso cognouit quantum sanctus martyr uirtutibus polleret. Dum uero iter carperet, ille uitam perdidit, et ei a quo missus fuerat minime nuntiauit; et quem elatus non credidit, allisus compulsus est cognoscere quem despexit. Sed cum tante rei diuulgaretur opinio, et fidelibus prouenisset  ad gaudium, his ita cognitis Hebroinus iniquissimus tacito corde retinebat, et tremens intra se uerecunde preter coniugem nemini manifestare audebat, ne forte crescente gloria martyris, sua, qui tale lumen exstinguere cupiebat, esset diminuta in populis. Nam his spatiis dierum quantum ille miser hoc bonum latere cupiebat, tanto magis ubique rumor uirtutum supradictarum beati martyris dilatatus radiabat. Mox etiam ut Hebroino fuit percognitum, noluit corrigere malum, sed corde iam ceco cum suis sequacibus incredulitatis obduratur obstaculo. Iubebat enim minando abscondi quod Christus Dominus ad confortandum incredulos ad gloriam sui martyris supra candelabrum Ecclesie positi ad  illustrationem fidelium dignatus est demonstrare. Etenim cum mens tyranni hesitans errabunda nutaret, et nullatenus ad humilitatem uel emendationem sui conuerteretur, etiam ultra solitum in fastu superbie ceruicem suam contra omnes diabolus [a 1Kb] eriguisset, tunc in eo fuit impletum Salomonis prouerbium: Priusquam humilietur cor hominis, eleuatur, et ante ruinam exaltatur spiritus . Et ne tanti piaculi factum impunitum euaderet, ipse sibi uelut phreneticus articulum mortis inquirit. Nam cuidam optimati, qui tunc functionem fiscalem ministrauit, inuenta occasione eo usque intulit spolium, donec  pene auferret omne eius predium: insuper minabatur etiam mortis periculum. Cernens autem uir ille iam post exspolium mortis sibi imminere exitium, obfirmat animum atque ad eius ostium ante lucem obseruat egressurum. Dies autem agebatur Dominica, ideoque [b 1Kb] processurus erat ad Matutinarum solemnia. Cum enim ille pedem foras misisset de limine, ecce iste insperate prosiliens gladio eum percussit in capite: cuius ictu duplicem decidit in mortem. Et ita est ablatum de regno eius iniquum dominium, sicut quondam Dauid a filiis Isrel abstulit opprobrium prostrato allophylo Philistheo.



CAPUT XuII.

Quo tempore.---Contentio de S. Leodegarii corpore oritur; Ansoaldus sorte acceptum Pictauos deferri curat.---Ermenane  abbatisse rogatu hec scribit auctor.---Audulfus sancti miracula descripsit.---Transacto uero spatio trium pene annorum, in semper lugendo Hebroino qui hanc lucernam nisus fuerat exstinguere, sermo diuinus impletur. Nam qui multos gladio interemit, percussus gladio et ipse periit. Infelix ac miser qui tantis honoribus sublimatus in tribus mundi partibus dilatata fama industrie sue pollebat inter homines, quoniam noluit suis inimicis Dei mandatum implendo indulgentiam tribuere, ulciscendo eos multos ad regna celorum fecit abire. Quamobrem uerendum ualde est ut qui tantos sacerdotes ac proceres ultionis sue crudelitate interemit, sibi potius penam preparasset [prepararet] eternam: et qui tam excelsam quam nullus Francorum habere meruit gloriam  perdidisset, et beatam uitam, quam per patientiam adipisci quiuerat, amisisset. Sed postquam infelix Hebroinus uite finem dedit, quod inuidia ductus de Dei seruo absconderat, magnis laudibus longe lateque percrebuit. Post hec igitur ut serenitati regis eiusque palatio de uirtutibus sancti martyris ueraciter fuit cognitum, quod Christus Dominus ad titulum sue laudis eum clarificasset signis uirtutum, cum admiratione rex credidit factum; et cepit uenerari ut martyrem, quem per accusationem tyranni prius crediderat fuisse culpabilem. Tunc perlatum est cum laude in palatio, quod multis diebus ab emulo latuit absconsum. Erat enim ibi multitudo magna maximorum episcoporum scilicet ac procerum, qui dum  collationem de sancto martyre inter se haberent, et mirarentur quod de eo audiebant; uir magne sanctitatis Ansoaldus urbis Pictauensis antistes uerbum intulit dicens: Utinam daretur mihi optio, quia notum est meum esse parentem, et ex parochia mihi commissa ad honoris processit gratiam, ut uel eius corpusculum meruissem habere mecum. Ibi enim aderat Hermenarius pontifex, qui ei successerat in episcopatu Augustidunensis urbis, et ipse ait: iure mihi datur huius uiri corpus, quoniam iustum est ibi eum requiescere ubi fuit episcopus. Tunc etiam uindicianus presul Atrebatensis, in cuius fuerat diecesi  interfectus, dicitur respondisse: Nequaquam ita fiet ut uos sancti pontifices locuti estis, sed mihi donetur facultas huius beati corporis habendi, quoniam huic loco datus est in quo dignatur requiescere. Astante uero cunctorum turba presulum, decernunt ut ieiunia et orationes in hoc conflictu fierent, ut per hoc dignaretur Dominus ostendere in cuius diecesi iure deberet requiescere. Hec audientes acquieuerunt decreto, et facta oratione cum ieiunio in tribus paruis epistolis definitione scripta et super altare positis, ut transacta oratione Dominus declararet in cuius sorte hoc sanctum beati martyris corpusculum perueniret. In crastina die oratione completa ac missarum solemniis consummatis, unus ex ministris iussus a pontificibus manum incognitam [Al., incognite]  subter pallam posuit, et cognitio ueritatis in manu sua uenit. Quod cuncti uidentes qui huic spectaculo aderant, cognoscentes conclamauerunt Ansoaldi pontificis esse iustitiam, quoniam huius rei epistola apparuisse declarabatur quod ueraciter teneretur. Iam tunc sine ambiguitate confirmato consilio, cuidam uiro Dei abbati suo nomine Audulfo isdem pontifex Ansoaldus iussit ut festinus propter hoc sanctum corpus pergeret, et cum reuerentia debita ipsum usque solum Pictauense deferret, ut ubi prius ceperat cultum Dei exercere, ibi eius lucerna omni tempore emicaret. Tunc uir Dei sancti sui pontificis iussis obtemperans, gaudens cum festinatione perrexit ad locum ubi requieuerat corpusculum. Quod audientes qui inhabitabant in circuitu  loci monachi ceterique uiri ac mulieres, deuotione magna compuncti festinantes concurrebant ad locum. Ubi cum sanarentur multi a languoribus diuersis, exsultabant ac letantes cum magnis laudibus, et turba multorum canentium simul et flentium, ipsius sancti martyris  promouerunt hoc sanctum corpus. Ergo cum iter iam pergerent, diuulgatum est per itineris loca, ceperuntque undique sponte dextra leuaque concurrere ex monasteriis, uiculis ac uillis turbe monachorum ac clericorum per publicum cum crucibus accensisque cereis et suauitatum odoribus obuiam procedentes. Tanta etenim multitudo erat, ut uix quisquam accedere posset ad feretrum, et  acceptis cornibus deferre posset scapulis. Nam quisque qua detinebatur infirmitate, etiam si feretro accedens tangere potuisset manu, statim ad pristinam reuertebatur sanctitatem. Nulli enim negabatur sanitas, si cum fide tangeret huius feretri opertorii fimbrias. In pago enim Caturcino [Al., Caturuino], quibusdam fidelibus poscentibus fratribus, et precipue petitionibus Ermenane abbatisse  relationem ueram misit memoratus Audulfus, ubi inseruit quedam, pro multitudine non ualere scribere, solummodo dum ferretur quanta cooperante Domino uiderat miracula coruscare; sed asserens, inquit, si ea que uiderat quisquam pagine inserere uoluisset,  ad magnitudinem rei in scribendo uolumen Psalmorum excedere. Nos uero quod per eamdem relationem cognouimus, audire desiderantibus breuiter intimamus.



CAPUT XuIII

uaria ad sancti feretrum miracula.---In quadam uilla cuius est uocabulum Gaudiacus , erat puella quedam nomine Radinga, que ab annis septem in parentum domo iacebat ceca, muta et paralytica. Sed cum allata a parentibus ad feretrum beati martyris fuisset, eadem nocte sopore detenta uisu uidisse dicitur duos uiros splendidos in equis sibi assistentes. Sed cum euigilasset, et secum uisionem miraretur, oculi eius receperunt uisum et pedes gressum et lingua locutionis officium, ita ut  ipsa exclamauerit dicens: Gratias tibi ago, omnipotens Deus, qui per sanctum martyrem Leodegarium ad integram sanitatem restituta sum. Ab hac laude [Al., clade] erecta, omnibus membris sana, cum parentibus perrexit ad propria longo tempore postmodum uictura. Deinde cum in territorium Turonice ciuitatis peruenissent in uico Solnaco  qui prope erat, quedam mulier a demonio uexata a parentibus trahebatur ad feretrum sancti uiri: que cum tandem inuita atque coacta adueniens tetigisset huius feretri uestimentum, mundata protinus est a demonio: et reuersa ad sensum proprium, magis adhuc uolebat circa feretrum assistere, quoniam ab aduersario metuebat se iterum arripi. His ita gestis perlatum est ad urbem. Hoc audiens eiusdem  ciuitatis pontifex, qui tunc erat uir Dei Bertus [Al., Theodebertus], processit obuiam cum choris psallentium, cum lampadibus et cum magno honore suscepit feretrum. Et cum per ciuitatem transirent, quedam mulier accusata pro morte uiri sui collo ac manibus catenata ducebatur. Illa autem cum traheretur sic clamabat: Subueni mihi, beate Leodegari, quia innocens pereo falsis accusatoribus alligata. Cum hoc dixisset, illico confracta catena ex collo cecidit, et manibus suis eamdem catenam mox mulier proiecit sub feretro, et apparuit idonea que fuerat absque pena punita. Cum uero idem pontifex cum magnis laudibus per suam parochiam hoc sanctum corpus deduxisset, et intrauisset Pictauense solum ad quod  erat destinatum, requieuit paululum in quodam uiculo Igorande  uocabulo: ubi obuiam occurrens quidam claudus, cum se in orationibus ad sancti uiri corpus in terram proiecisset, statim sanus factus et super pedes suos erectus ad propria incolumis est regressus. Tunc audiens quedam mulier a cuius manibus ablata fuerat species, et facti erant eius digiti curui, ita ut medio infixe essent palme, intantum ut ungues in carne absconse propriam amiserant uirtutem; ipsa tamen cum appropinquasset ad feretrum, inuocato nomine Domini et sancti martyris directa ad pristinam sanitatem magnas gratias agens Deo reuersa est ad propriam domum. Sed et hoc non est silendum miraculum, quia uir Dei Ansoaldus pontifex audiens sanctum appropinquasse  iam corpus, uelocem ministrum direxit, qui ex Interamnis uilla sua daret abundantiam uini, unde pauperes et reliquum uulgus, qui comitabantur sanctum corpus, habere potuissent ad refocillandum se refectionem. Sed cum hoc fuisset actum, non multum post spatium, nuntiatum est quod omnia uascula que intra apothecam, unde ipsum uinum exierat, pene uacua remanserant, tam plena esse uidebantur, ut etiam supereffluentia uina in pauimento deciderent, ipsa tamen plena remansissent. Post hec cum ad uigennam fluuium in uicum Sannone uocabulo peruenissent, erat uentus contrarius supereminens ipsum flumen tumidum undis. Unde metuentes naute ceperunt prohibere nauigantes introire, ne periclitarentur in flumine. Tunc uir Dei abbas  iam dictus cuius cure erat deferre sancti corpus, confidens de meritis sancti martyris, compulit eos dicens: Mittite in nauim et transite securi, quia Dominus potens est per huius sancti meritum has undas compescere. Cum autem positum fuisset in naui et nauigare cepissent naute, statim unde quieuerunt et prospere ipsum flumen transierunt. Sed cum noctu in ecclesia requieuissent, quedam peregrina mulier dum cum infantulo ceco aduenisset, tota illa nocte peruigilans in oratione, diluculo infans lumen quod amiserat recepit. Inde recto itinere peruentum est ad quamdam uillam Gelnacum, ad quam uir Dei Ansoaldus antistes obuiam processit cum multitudine clericorum, uulgi populorum et pauperum, cum thuribulis ac incensi fragrantia, cum  crucibus et cereis accensis, agminibusque multis canentibus: hoc sanctum corpus suscipiens pergere cepit ad urbem. Tunc ibidem quedam aderat femina multis iam annis intantum curua, ut etiam caput inflexum pene adhereret genibus, cum paululum oculos erexisset orans ad sancti martyris feretrum, reuersum est ad pristinum uigorem eius corpus. Mirante pontifice et omnibus cum ipso astantibus uirtutem Dei ac beatissimi martyris, tunc cum canticis et magnis laudibus peruentum est ad urbem. Est in suburbano basilica in qua beata Radegundis requiescit, in quam introiuit pontifex cum sancto corpore martyris, ibique aderat quidam paralyticus qui in eius aduentu sanus effectus est. Sed cum ad  basilicam [Al., monasterium] sancti Hilarii delatum fuisset beatum corpus, alius paralyticus iacens in uia, huius tangens feretrum, sanus protinus factus est. Paulo post quedam puella ceca sanctum Dei inuocans, lumen amissum recepit: que secuta usque ad eius tumulum perueniens huc usque deuota deseruit.



CAPUT XIX.

Monachi S. Maxentii excipiunt sacrum corpus.---Miracula alia.---Igitur cum ipsum sanctum corpus amotum fuisset ab urbe, et ab ipsius ciuitatis presule cum suis sacerdotibus et ministris propriis humeris fuisset quibusdam spatiis loci deportatum et usque Zezinoialo [Al., Zizolliolo] quodam uiculo cum magno tripudio fuisset delatum, ibi turba magna monachorum  de sancti Maxentii monasterio, in quo prius abba fuerat constitutus, obuiam processerunt, pastorem cum magno fauore suscepturi deuotione magna et psalmodia in eadem ecclesia pernoctantes. Diluculo uero quedam accedens mulier deferens semiuiuum in brachiis infantulum pene annorum trium, qui, priusquam ad sanctum corpus perueniret, amisisse fertur spiritum, peraccessit. Quem deportando accedens posuit sub feretro, et cum fletu inuocauit sanctum uirum dicens: Domine mi, redde filium meum. Et cum fere horarum trium spatio hec deprecando clamaret, quasi de graui somno euigilans infans uoce qua ualebat matrem requirens ait: Mater, ubi es? Ipsa gaudens recepit filium rediuiuum, quem amiserat mortuum. Hoc magnum et mirabile fuit  miraculum, ex quo magna fides processit in populo de tam perfecto uiro, cuius gloria magna manet in celo. Deinde uero sublatum est corpus beatissimi martyris, et quemadmodum decebat talem uirum deferri, perlatum est. Et ceperunt ire ad monasterium beati Maxentii, in quo prius Pater fuerat monachorum. Et quia inibi ceperat prius mentes hominum peruersorum mutare ad cultum diuinum, iusto iudicio Dei ac prouidentia censetur ut uirtutibus fulgendo summis exemplis plurimos adnecteret Dei operibus. Cum autem deferretur, occurrunt ei in uia duo pauperes, scilicet uir cum uxore, uir enim unum oculum ablatum habens, coniux uero duos, uterque accedentes ad feretrum, mulier fide lumen recepit oculorum, uir eius dubitans recessit cum uno cecus. Prius enim  quam accederent, uir trahebat funiculo cecam, recedentes uero uxor reddens uicem uiro trahebat postmodum cecum. Nam cum prius monachi ex ipso cenobio in eius properarent occursum, quedam puella que iacebat in atrio beati Maxentii paralytica, omnia membrorum amiserat, ut notum erat, officia. Que cum nomen audisset beati Leodegarii, manus ei una restituta est sanitati. Cum uero die tertia beati martyris corpus in ipso peruentum fuisset atrio, omnia membra eius dissoluta, omni infirmitate amissa in pristinis reuersa sunt officiis, ac ipsa tota incolumis est reddita. Hoc uidentes qui ibidem aderant miraculum, tanta undique congressa fuit populi multitudo, ut uix ecclesie seu atria capere potuissent omnium  aduenientium populorum cateruas. Interea mulier alia ex longinquo ueniens, lumen oculorum cum ad sancti martyris accessisset tumulum, recepit quod amiserat. Quidam adolescens simul et puella demoniis uexati cum tremefacti ad locum sancti martyris peruenissent, uomitu sanguinis euulsis demonibus ad suam peruenerunt sanitatem.



CAPUT XX.

Fidelium religio in sacrum corpus; in basilica noua sanctus sepelitur.---Multe et innumerabiles uirtutes illis diebus per eumdem martyrem operate sunt. Nam quicunque uenissent multorum languentium, cecorum, surdorum, mutorum, aridorum, claudorum atque a demonibus uexatorum, reddita est eis sanitas incolumitatis. Nam dum in itinere deferretur, pene  sine numero fuit multitudo portantium. Matrone uero nobiles uestimentorum ornamenta gestantes, oblatis palliis uelamenta ex auro et holoserico et ornamenta offerentes super feretrum martyris, intantum ut ea melior in meritis esse gauderet, que in honorem martyris prius uotum suum Domino obtulisset. In ipsius beatissimi martyris honore, iussu pontificis domni Ansoaldi, opere abbatis Audulfi patris monasterii, mire magnitudinis fabricata est domus, cuius fabrice edificatio est dissimilis omnibus basilicarum constructionibus. Qua supradictus pontifex uotum perficere uolens, huic loco accessit cum omnibus sue ecclesie sacerdotibus ac turba magnificorum cateruaque populi magna. Et quidem cum magnis laudibus sanctum  sepeliuit corpus beati martyris, in quo loco operatur culmina uirtutum. Ubi ad laudem nominis Christi perpetuo fit gaudens recursus, et ad medelam populi indulgentiamque peccatorum et omnibus qui ex fide adeunt, precum suarum obtinere concedatur supplementum, regnante Domino nostro, cui est honor et imperium, uirtus et potestas per infinita secula seculorum. Amen



CAPUT XXI.

Martyrii, etc., tempus.---Consummatum est sancti Leodegarii martyrium quinto Nonas Octobris, et dedicatio basilice ipsius tertio Kalendas Nouembris, translatio uero sancti corporis medio mense Martii.





EPISTOLA CONSOLATORIA, Quam sanctus LEODEGARIUS episcopus Heduorum post obitum germani sui Gaireni, post amissos oculos et labia incisa, direxit ad genitricem suam Suessionis in [a 2Kb] cenobio puellarum.



 1. Domine et sanctissime genitrici Sigrade, que antea per cognationem carnis, modo per coniunctionem spiritus facta est uera mater, et impletum est illud quod sancta ueritas dicit: Quicunque enim fecerit uoluntatem Patris mei qui in celis est, ipse meus frater, soror, et mater est . Leodegarius seruus seruorum Iesu Christi Saluatoris nostri, gratia uobis et pax a Deo Patre nostro et Domino Iesu Christo. Gratias ago Deo meo, qui non abstulit misericordiam suam a me, sed dedit auditui meo gaudium et letitiam pro fide nostra et patientia in omnibus persecutionibus et tribulationibus eius [Bolland., tuis], quas sustinuisti in exemplo iusti Iudicis Dei, ut digna habearis in regno Dei, in quo elegit te Dominus Deus noster iehsu Christus ante constitutionem  mundi, et dedit tibi non solum ut in eum credas, sed etiam ut pro illo patiaris, si qua consolatio in Christo, si quod solatium caritatis, si qua societas spiritus, si que uiscera misericordie in ipso, implesti sanctorum gaudium, omnis tristitia uersa est in letitiam, quia nullo modo oportebat tristari, sicut ait beatissimus Petrus: Modicum nunc si oportet contristari in uariis tentationibus, ut probatio uestre fidei multo pretiosior sit auro quod per ignem probatur . Ita et beatus Paulus testatur dicens: Id enim quod in presenti est momentaneum  et leue tribulationis nostre supra modum in sublimitate eterne glorie pondus operatur in nobis, etc. . Et alibi: Rememoramini pristinos dies in quibus illuminati magnum certamen sustinuistis passionum, etc. . Et ut confirmatio et retributio maneat in eternum, addidit dicens: Nolite itaque amittere confidentiam uestram, que magnam habet remunerationem. Patientia enim necessaria est ut facientes uoluntatem eius reportetis promissionem, adhuc enim modicum aliquantulum, qui uenturus est ueniet: Iustus autem ex fide uiuit. Quod si subtraxerit se, non placebit anime mee. Nos autem non sumus subtractionis in perditione, sed filii in acquisitione anime .

2. O domina, quantum guadium oportet te habere  in Domino, nec lingua effari, nec pagina ualet continere. Dereliquisti quod derelinquendum erat, adepta es quod desiderauit anima tua. Exaudiuit Dominus orationem tuam et uidit lacrymas tuas, quas multis peractis fudisti in conspectu eius, et quod paululum uidebatur impedire ad capiendam eternam beatitudinem truncauit a te, ut soluta a uinculo familiarium et libera ab omni compede mundi huius uaces et uiuas Domino, et gustes quam suauis est Christus. Ipse est Deus noster, ipse est Rex noster, ipse est Redemptor noster, ipse uia et ueritas et uita in agnitione  Dei Patris, et Filii, et Spiritus sancti; ipsi seruiendum est in perpetuo, de quo Psalmista ait: Quid retribuam Domino pro omnibus que retribuit mihi?  Significans quid retribuendum sit, illico adiunxit: Calicem salutaris accipiam et nomen Domini inuocabo .

3. O felix mors que uitam tribuit! felix amissio rerum, que diuitias restituet sempiternas! felix tristitia, que gaudium affert angelorum! Impresentiarum probasti quantum clementissimus Dominus iehsu Christus misertus est tui, qui deuotionem spiritualem et custodiam sancte discipline et contemptum mundi tibi habere concessit, et pignora uteri tui de erumna huius seculi et de errore presentis uite eripuit, et dedit spem uite eterne iis quos lugere poteras  quasi mortuos, si superstites reliquisses in mundo; de quibus non est habenda mestitia, sed multimoda gratiarum actio referenda Deo Patri et Domino Iesu Christo. Ecce ablata est caligo que obscurabat pupillam anime, ecce abiecta est subfascinatio et cura presentis uite. Iam non habet nudus [a 1Kb] luctam ubi adhereat manus sua suscepto iugo leui portans crucem Christi.

4. Sequentes itaque Dominum, eius precedente misericordia, intrepidi procedamus ad certamen: fidelis enim est, dabit nobis uictoriam, quia ipse preliabitur pro nobis, et conteret Satanam sub pedibus nostris uelociter. En quo Deus suos milites uocat ad certamen, quibus post uictoriam paratas habet coronas, et talibus armis induit, qualia inimici eorum  non habent, id est scutum fidei, loricam iustitie, galeam salutis, in quo possint omnia tela nequissimi ignita exstinguere, et gladium spiritus quod est uerbum Dei, per omnem orationem et obsecrationem orantes omni tempore in spiritu, et in ipso uigilantes.

5. Nihil uult Rex noster in suis militibus de ueteribus armis, nec de ueteri uestimento reperire, sed innouatos uult probare ad prelium; et si aliquid fuerit  de uetusta consuetudine, quamuis paruum uideatur, maximum generat detrimentum, precipue si aliquid odii contra inimicos fuerit in corde, quod auertat Deus ab animo Christianorum fidelium. Que enim potest perfectior esse uirtus, ut diligendo  inimicos mereatur effici filius Dei, et dimittendo debito mereatur absolui a uinculo delictorum suorum? dicente Domino: Si quis mihi ministrat, me sequatur, et ubi sum ego, illic et minister meus erit . Qualem uiam Dominus docuit sequi, audi eum dicentem cum ad crucem iret: Domine Pater, dimitte illis, quia nesciunt quid faciunt . Si auctor uite eterne qui carnem de uirgine absque peccati macula assumpsit, pro inimicis orabat; quanto magis nos, qui pleni sumus peccatis, oportet inimicos diligere et orare pro eis, ut imitando Dominum et sequendo illum mereamur partem habere in regno illius cum sanctis? Et si sunt nonnulli quos peruersitas uite in communione a nobis separabat,  tamen in id quod conditi sunt non sunt odiendi, sed potius propter precepta Dei diligendi.

6. Illud namque summopere cauendum est, ut quos diuina pietas de cura rerum temporalium liberauit, nullatenus nec corpore, nec animo reuertantur: et si qua sint que iure legitimo debentur, cum omni festinatione uendita aut data, uel etiam dispensata pauperibus [b 1Kb] , ad thesaurum regni celestis et eternam beatitudinem animus incalescat. Huic exemplo Maria obsequens, que sedebat ad pedes Domini, audiebat uerbum illius: Martha autem satagebat circa frequens ministerium. Que stetit et ait: Domine, non est tibi cure quod soror mea relinquit me solam ministrare; dic ergo illi ut me adiuuet, et respondens dixit illi Dominus: Martha, Martha, sollicita es, et turbaris  erga plurima, porro unum est necessarium: Maria optimam partem elegit que non auferetur ab ea . Tanti amoris estu Maria intrinsecus anhelabat, ut etiam a corporali ministerio Domini uacaret, et solam eius potentiam deitatis, in quantum Dominus ei prestabat, contemplaretur. Ideo oportet ut quisquis ad hanc contemplationem surgere meruerit, et malis impediatur obstaculis, die ac nocte psalmis et hymnis et canticis spiritualibus uacans, et obedientiam sancte regule custodiens, prestoletur uenientem Dominum accensa lampade, ut cum uenerit et pulsauerit, confestim aperiatur ei. Nihil melius quam timor Dei, nichil dulcius quam respirare in mandatis eius.

7. O bona domina, quod tibi pius Dominus preparatum  habet, nec oculis uidit, nec auris audiuit, nec in cor hominis ascendere potest. Qualiter in presentem uitam te Dominus remunerauit, audi et ausculta. Pro obsequio famularum dedit tibi omnes fratres sanctos, qui quotidie pro te orant, pro seruitio ancillarum dedit tibi sorores sanctas, quarum consortio frueris; pro labore presentis uite, quietem in congregatione monasterii; pro amissione rerum Scripturam diuinam et meditationem sanctam et orationem assiduam; pro amissione parentum, habes uenerabilem et sanctam dominam Itheriam abbatissam: est tibi mater, est tibi soror, est tibi filia. Tu itaque ei uicissitudinem redde, quia, ut certus sum in Christo Iesu, est uobis cor unum et anima  una. Ideo te confido ita omnia accepisse, quia non meis meritis, sed sola misericordia Christi per tuam orationem et sanctitatem omnia mihi a Christo collata sunt. Fidelis sermo et omni acceptione dignus, quia Christus iehsu uenit in hunc mundum peccatores saluos facere, quorum primus ego sum, sed ideo misericordiam consecutus sum, ut in me clementissimus iehsu ostenderet patientiam suam ad consolationem omnium peccatorum et spem uenie . Quod minus apud nos terrena habetur substantia, de thesauris sacrarum Scripturarum uobis direximus; et cum legeritis et audieritis, gratias agite Domino per secula eterna. Amen.



[a 2Kb] SYNODI A S. LEODEGARIO CELEBRATAE CANONES ALIQUOT.






MONITUM.


In antiquissima collectione canonum e bibliotheca ecclesie Andegauensis producuntur titulo XLIu, qui est De monachis et monasteriis, canones aliquot ex hac synodo, qui omnes ad disciplinam monasticam spectant, inscribunturque: Canones Augustodunenses S. Leodegarii episcopi. Neque tamen uniuersi eo loco describuntur, sed, quibusdam pretermissis, hi duntaxat qui sequuntur. Post hec, repetita iam data inscriptione, eo quo reperit ordine, recenset canones, quos et nos, ut pote pretiosum antiquitatis monumentum ac sollicitudinis sancti Leodegarii ad restaurandam firmandamque in sua diecesi disciplinam etiam monasticam euidens testimonium, huc referendos censemus.





[CANONES.]


I. Primus titulus hic est monastice discipline, ut abbates uel monachi peculiare non habeant, et monachi ab abbate uictum et uestimentum consuetum  accipiant.

. . . . . . . . . . . . . . . . .

u. Ut compatres nullus eorum audeat habere.

uI. Ut in ciuitatibus errare non inueniantur. Quod si causa utilitatis monasterii, cum litteris abbatis sui ad archidiaconum ciuitatis scriptis dirigantur.

. . . . . . . . . . . . . . . . .

uIII. Ut abbati suo ac preposito sint obedientes.

. . . . . . . . . . . . . . . . .

X. Ut nullus familiaritates externearum mulierum presumat habere; et qui inuentus fuerit, seuerius corrigatur. Ut mulieribus in monasterium monachorum nullatenus ingredi liceat.

Statuimus atque decernimus ut nullus monachum  alterius absque permissu sui abbatis presumat retinere: sed cum inuentus fuerit uagans, ad cellam propriam reuocetur, ibi iuxta culparum merita cercendus.

. . . . . . . . . . . . . . . . .

Xu. De abbatibus uero uel monachis ita obseruare conuenit, ut, quidquid canonicus ordo, uel [b 1Kb] regula  sancti Benedicti edocet, et implere et custodire in omnibus debeant. Si enim hec omnia fuerint legitime apud abbates uel monasteria conseruata, et numerus monachorum, Deo propitio, augebitur, et mundus omnis per eorum orationes assiduas malis carebit contagiis. Sint monachi omnes omnino obedientes, sint frugalitatis decore pollentes, in opere Dei feruentes, orationi instantes, in caritate perseuerantes, ne propter negligentiam aut inobedientiam, hoste circumeunte ac rugiente et querente quem deuoret, cibus efficiantur. Sit eis cor unum et anima una. Nemo suum aliquid dicat, sed sint eis omnia communia. In commune laborent, hospitalitatis omnino sint receptores.

Quisquis autem hec a nobis, Deo precipiente, dictata  in confirmationem regularem monachorum, tentauerit aliqua transgressione cassare, si abbas est, anno uno ei communionis potestas suspendatur; si prepositus, annos duos; si monachus, aut fustibus uerberetur, aut a communione [c 1Kb] et missa et caritate annos tres suspendatur. Iustum enim est ut subripientia uitiorum semina falce iustitie resecentur, ne, dum simulatione continentie nutriuntur, ita siluescant, ut nec securibus excidantur.


[1Kb] Canones Augustodunenses era I.

Si quis presbyter, diaconus, subdiaconus, uel  clericus symbolum quod sancto inspirante Spiritu apostoli tradiderunt, et fidem S. Athanasii presulis irreprehensibiliter non recensuerit, ab episcopo condemnetur.


[d 1Kb] Canon Augustodunensis.

XIu. Seculares uero, qui Natale Domini, Pascha, Pentecostes non communicauerunt, inter catholicos  non habitent. Nullus presbyter confertus cibo, aut crapulatus uino, sacrificia contrectare, aut missas facere presumat: quod si quis presumpserit, amittat honorem. Mulieres ad altare ingredi non oportet.


Ex concilio Aeduensi.

CAN. u. Si qui altario Domini deseruiunt, si subito flenda carnis fragilitate corruerint, et Domino respiciente digne penituerint, ita ut mortificato corpore cordis contriti sacrificium Domino offerant;  maneat in potestate pontificis uel ueraciter afflictos non diu suspendere, uel desidiosos prolixione tempore ab Ecclesie corpore segregare. Ita tamen ut sic officiorum suorum loca recipiant, nec possint ad altiora officia ulterius promoueri. Quod si iterato, uelut canes ad uomitum reuersi fuerint, et uelut sues in uolutabris emersi iacuerint, non solum dignitate officii careant, sed etiam sanctam communionem nonnisi in exitu percipiant.





[a 4Kb] TESTAMENTUM SANCTI LEODEGARII.
 
[1Kb] 



[TESTAMENTUM.]


[Anno incarnationis Dominice Dei et Saluatoris Domini nostri Iesu Christi DC quinquagesimo tertio, Indictione decima, regnante Theodorico filio Clotharii, gloriosi regis, maiore uero domus Leodegiso, filio Herchinoaldi [b 1Kb] :] ego Leodegarius, etsi indignus episcopus Aeduorum, septimo [c 1Kb] episcopatus mei anno, considerans uarias  rerum immutationes, sed et ineuitabilem mortis terminum,  ac formidabilem iudicii et cunctis tremendam districtionem iudicis horam, simul pro his huiuscemodi ad illam disciplinam recurrens que precipit: Date et dabitur uobis, et facite uobis amicos de mammona iniquitatis, qui uos recipiant in celis , et illud recordans Sapientie monentis: Redemptio anime uiri diuitie eius, et sicut aqua ignem exstinguit, ita  eleemosyna exstinguit peccatum : pro amore Diuinitatis, pro remissione peccatorum, pro pia quoque recordatione domini Clotharii et ualdechildis regine, pro statu necne regis Theodorici et regni ac cunctorum procerum eius, precipue pro his qui in dicendis rebus conquirendis adiutores et collaboratores nobis exstiterunt, dono, trado, transfundo et heredem  statuo ecclesiam beati Nazarii, titulum mei presulatus, de rebus meis.

Hoc est, de Mariniaco uilla, que iacet super [a 1Kb] Stantiam [Mir., Sconem] fluuium, quam michi iam dicta regina de proprio suo in proprium meum delegauit et per regale instrumentum charte habere concessit: nec minus de [b 1Kb] Tiliniaco uilla, que de iure materno ab auis et proauis michi competit,  et est super fluuium [c 1Kb] Sagonam; [d 1Kb] necnon et de Olgea at de [e 1Kb] Cananis uilla, quam de Bodilone et Sigrada, Deo deuota, conquisiui, cuius terra sita est tam infra Diuionem  castrum quam circa. Quas uillas cum [f 1Kb] catallis suis, seruis utriusque sexus, uineis, pratis, aquis, stagnis, cursibus, recursibus, syluis, pascuis maioris peculii uel minoris, de statu nostro proprio in statum matricule nostre, quam [Add. ad] ostium ecclesie sancti Nazarii fabricauimus, cum omnibus suis appendiciis delegamus, secernimus, transfundimus, ea ratione  ut tam a [g 3Kb] preposito, eiusdem matricule rectario, quam a successoribus eius, quos nostri successores pontifices ordinauerint, quadraginta fratres quotidiana diaria et stipendia omni tempore accipiant, ut liberius pro salute regni et principum ac totius orbis dominici [Mir., Deum] deprecari possint.

Si uero ullus maiorum heredum uel alicuius persone  homo hanc nostram et communem eleemosynam, et huius instrumenti chartam uiolare presumpserit, ut reus maiestatis nouerit se coram maiore palatii uel capite uel centum  libris auri mulctandum. Episcopis autem successoribus nostris hec ita obseruare [Mir., deseruire] uolumus, sicut et plura in partem illorum contulimus et sicut hec coram Deo digno considerauerint. Si uero deinceps alicuius obstinatio contra hec se erexerit, nouerit se etiam quinquaginta quatuor cepiscoporum, [a 1Kb] qui a principibus nostris [b 1Kb] Christiaco  congregati sunt, quibus presentibus, uel quorum consilio hanc donationem ecclesie matricule, quam nostre celebrauimus, et nostra, quamuis ad extrema, auctoritate excommunicatum et inuocatione sancte Trinitatis, potestate  beati Petri apostolorum principis, cum Iuda traditore Domini, qui loculos habebat, et qui res Domini furabatur et pauperum, eternaliter damnandum cum Dathan et Abiron, quos uiuos terra absorbuit inconsueta et desperabili morte, in omnium uiuentium terrore, nisi digna satisfactione resipuerit, profligatum, in perpetuum puniendum. Amen. Amen.  Acta Christiaco, publice, tertio anno regni Theodorici regis. Ego [c 1Kb] episcopus Leodegarius huic donationi facte sub anathemate subscribo, et manu propria firmo.



[TESTAMENTUM.]


[L'An de l'incarnation de nostre Sauueur Iésus-Christ, 653, en l'indiction deux, regnant Théodoric fils du roi Clautaire, estant maire du Palais Landegesme, fils de Herchion.]---Ie, Léger, encor que indigne éuèque d'Autun et en la septiesme année de mon épiscopat,---considérant les uariables mutations des choses et inéuitable  terme de la mort, et espouuantable heure du  iugement de Dieu,---semblablement, et pour ces choses et autres semblables, retournant à cette discipline qui dit et commande: Donnez, et il uous sera donné, et faictes uous des amis d'iniquités, qui uous recepuront aux cieux,---et me ressouuenant de ce qu'est escript: le rachapt de l'âme de l'homme sont ses richesses et comme l'eau estaing le feu, aussy faict l'aumosne laquelle  estaing le pesché,---pour l'amour de la diuine bonté,---pour la remission des peschés de dom Clautaire et de Zelchedine reyne---pour l'estat du roi Théodoric, et du royaume et de tous ses princes et seigneurs, principalement de sa race, qui nous ont esté coadiuteurs, conlaborateurs et donateurs ès dits biens---donne et transporte et fais héritière l'église Saint-Nazare,  titre de mon éuêché, de tous mes biens, sçauoir:

De Marignac sur la riuière de Sicanan, après dit Rouche, que la dite reyne m'auait donné du sien en propriété, signé par le cachet royal;---comme aussi du uillage de Telma, qui m'appartient du côté de ma mère et de mes grands-aïeux, estant iceluy sis sur la riuière de Saône---et du uillage  de Canabis, dist après Chenôue, que i'ai acquis de Baudillon et Sigrate, deuers laquelle terre, est assise tant au-dessous de Diion-le-Chasteau :---tous lesquels  uillages et chapelles auec leurs hommes de quelque sexe qu'ils soient, terre, uigne, pays, deux estangs, cours, bois, pasquiers, petitz et grandz, transportons de nostre propre matriculle que nous auons baptis à la porte dudit Saint-Nazare auec toutes dépendances.---A telle condition que, tant du préuost de ladite église, Bercaire, que de ses successeurs, qu'aussy nos  successeurs éuesques auront mis et esleué en la place de ce bien, parceuront quarante frères par chacun tour un chacun sa dire et gage en tout temps pour plus celèbrement prier Dieu pour l'estat du royaume, des princes, et de tout le monde.---Que si quelqu'un de mes plus proches héritiers ou descendants d'iceux ou bien qui ce soit, présume de rompre et uioler ceste nostre  aumosne et codicille testament, qu'il sache qu'il sera puny comme astaint et conuaincu de lèze ou de la uie ou amandable de cent liures d'or enuers le maire du palais.---uoulons  aussi que nos successeurs éuesques soient assuiettis à tout ceci, comme aussi en faueur d'eux. auons faict plusieurs donations sans considérer icelle estre digne deuant Dieu.---Que si quelqu'un d'eux se dresse et lèue contre cette mienne uolonté de courage obstiné, qu'ils sachent aussi qu'ils sont excommuniés de l'autorité de cinquantequatre éuêques congrégés  par nos princes à Christiac, par l'aduis du conseil desquels nous auons faict cette donation à nostre dite église et matriculle;---comme aussi de notre dite auctorité, encore que dernier d'iceux nous les excommunions  de la part de saint Pierre, praince des apôtres, à estre perpétuellement damnés auec le proditeur Iudas qui portait la bour se et bien de Nostre Seigneur, desrobant les biens des pauures,---et auec Datham et Abiron que la terre agloutit tout uifz d'une mort inacoutumière et désespérable, à la terreur et épouuantement de tout le monde;---s'ils ne se retournent à résipiscence  et satisfaction entière.---Faict aud. Christiac, publiquement, le troisiesme an de Theodoric roi. Ie, Léger, euesque, cy soubsigne cette donation de ma propre main et sur peyne d'excommunication.




ANNO DOMINI DCLXXXIII.
LEO PAPA II.





NOTITIA HISTORICA IN LEONEM PAPAM II.


  Leo 1 1Kb] , natione Siculus, ex patre Paulo,  sedit menses decem, dies septem [octo] et decem. uir eloquentissimus et in diuinis Scripturis sufficienter instructus, Greca, Latinaque lingua eruditus, cantilena ac psalmodia precipuus, et in earum sensibus subtilissima exercitatione limatus; lingua quoque scholasticus, eloquendi maiori lectione polita [politus],  exhortator omnium bonorum operum, plerisque florentissimam ingerens scientiam [eorumque scientiam plebi feruentissime ingerebat], paupertatis amator, et erga inopem prouisor [inopum prouisionem], non solum mentis pietate, sed et studii sui labore sollicitus.  Hic suscepit sanctam sextam synodum, que per Dei prouidentiam nuper in regia  urbe celebrata est, Greco eloquio conscriptam, exsequente ac residente piissimo et clementissimo magno principe Constantino intra regale palatium eius, quod appellatur Trullus: simulque cum eo legati sedis apostolice, et duo patriarche, id est Constantinopolitanus et Antiochenus, atque centum quinquaginta episcopi, in qua et condemnati sunt Cyrus, Sergius,  Honorius, et Pyrrhus, Paulus, et Petrus, nec non et Macarius cum discipulo suo Stephano, sed et Polychronius nouus Simon, qui unam uoluntatem et operationem in Domino Iesu Christo dixerunt, uel predicauerunt, aut qui denuo predicaturi fuerint aut defensauerint. Sed ut et nunc due uoluntates et operationes ipsius dispensatoris Christi et Saluatoris Dei nostri dicantur, sicut eadem synodus studiosissime in Latinum translata declarat. uerumtamen [1 1Kb] suprascripti defensores malorum hereseos [2 1Kb] , dum  nollent a suo recedere proposito per [de suprascriptis defensoribus maiores, scilicet Macarius, Stephanus, Polychronius et Anastasius, dum nollent a suo recedere proposito Rome per] diuersa monasteria sunt retrusi. Qui predictus sanctissimus uir [Leo] absoluit duos uiros in percipienda communione, qui de regia urbe cum suprascripto Macario et ceteris in Romanam directi sunt ciuitatem, qui [quia] nec dum a synodo anathematizati erant, id est, Anastasium presbyterum, et Leontium diaconum ecclesie Constantinopolitane in die sancto Theophanie, exponentes uidelicet per propria scripta fidem suam, iuxta quod et sancta synodus determinauit, anathematizantes uidelicet omnes [duos] hereticos, sed et suprascriptos uiros complices quos sancta synodus uel sedes apostolica anathematizauit.

Huius temporibus percurrente diuali iussione clementissimi  [1 1Kb] principis restituta est ecclesia Rauennatis sub ordinatione sedis apostolice, defuncto [2 1Kb] [Rauennatum] archiepiscopo, qui electus fuit [3 1Kb] iuxta antiquam consuetudinem in ciuitatem Romanam ueniat ordinandus [ad ordinandum]. Hic fecit constitutum, quod archiuo ecclesie continetur, ut qui ordinatus fuerit archiepiscopus nulla consuetudine pro usu pallii aut diuersis officiis ecclesie persoluere debeat, sed et ne Mauri quondam episcopi anniuersitas aut agenda celebretur [sed et ne Mauri quondam episcopi anniuersarius aut agenda celebraretur prohibuit]: sed et typum autocephalie, quem sibi elicuerant ad amputanda scandala sedis apostolice, restituerunt. Hic fecit ecclesiam in urbe Roma iuxta sanctam Bibianam, ubi et corpora sanctorum Simplicii, Faustini, et Beatricis, atque aliorum martyrum recondidit, et ad nomen beati Pauli apostoli dedicauit. Huius almi pontificis iussu ecclesia iuxta uelum aureum in honorem  beati Sebastiani edificata est, nec non in honore martyris Georgii. Huius temporibus [4 1Kb] die decima sexta [5 1Kb] mensis Aprilis, indictione undecima, luna eclypsim pertulit. Post cenam Domini nocte pene tota in sanguineo uultu elaborauit, et nisi post galli cantum cepit paulatim delimpidare, et in suum reuerti respectum [6 1Kb] [statum]. Hic fecit ordinationem unam per mensem Iunii [Maium], die uigesima septima, presbyteros nouem, diaconos tres [7 1Kb] , episcopos per diuersa loca numero uiginti tres. Qui etiam sepultus est ad beatum Petrum apostolum, sub die quinto Nonas Iulias [Iu. Kal. Iulias]. Et cessauit episcopatus menses 2 [8 1Kb] , dies 22. Qui suprascriptus sanctissimus uir ordinatus est a tribus episcopis, id est Andrea Ostiensi, Ioanne Portuensi [Qui interfuit sexte synodo], et Placentino ueliterniensi, pro eo quod Albanensis ecclesia episcopum minime habuit [9 1Kb] . [14Kb]





LEONIS PAPAE II EPISTOLAE. [1Kb] 



EPISTOLA PRIMA CONSTANTINI IMPERATORIS AD LEONEM II PAPAM.



[a 1Kb] Exemplar diuine sacre piissimi et Christum diligentis imperatoris Constantini ad Leonem sanctissimum et beatissimum papam senioris Rome, missum per eos qui illinc directi erant a superstite Agathone sancte memorie. Missa est mensis Decembris decimo tertio, indictione decima.


Leoni sanctissimo et beatissimo archiepiscopo ueteris et clarissime urbis Rome, et ecumenico pape.

Celorum eternum regnum et beatitudinem expetentes, et ad spiritualem adoptionem pia nostra consilia dirigentes, ea meditamur ac gerimus, quibus studia nostra bene euenire possint. Quid igitur Dominus in Euangeliis pollicitus est? Beati pacifici, quoniam ipsi filii Dei uocabuntur . Ad hoc  autem promissum, quo ad diuinam cognationem extollimur, et adoptionis nobilitatem assequimur, peruenire cupientes, ipsumque Christum imitantes, a quo sumus corona redimiti, quique in seipso omnia Deo reconciliauit, ad pacem et concordiam adducere studemus nostram Christi amantissimam rempublicam:  precipue uero nobis cura est sanctarum Dei Ecclesiarum ordo, assidueque hoc prospicimus, ut unitatem fidei conciliemus. Quamobrem ualde succensebamus, nec forte amplius poteramus tantum hoc, quod diuturnitate temporis corroboratum est dissidium, ut et ab infidelibus ii, qui Christum diligunt, irriderentur, illisque letitie fuerint odia inter se Christianorum: nam illorum oppugnationem omittentes, alii in alios linguas, quasi nouaculam acutam, maledictis et conuiciis armabant, fidemque dissensionibus discindebant. Hec ante etatem nostram cepta, et ad tantam progressa malitiam, ut insanabile illud malum esse uideretur, comprimere difficile ac molestius uero pretermittere. Irritabant Deum, nostram quoque mansuetudinem irritabant.  Non aliter igitur morbum Ecclesias Dei opprimentem curare in animum induximus, quam ut Dei sacerdotes, et cultores, taliumque curatores malorum, ad deliberationem et consilia habenda hortaremur. Compluries enim Ecclesia impressionibus hereseon periculose egrotauit: at non aliter orthodoxie accepit medicinam, quam piorum et Christi amantium imperatorum adhortatione, sacerdotum uero a Deo instinctorum consensionibus ac cetibus. Quapropter sancti pape Agathonis beatitudinem piis apicibus nostris sumus hortati, ut aliquot mitteret, qui eius personam obtinerent: ceterisque sanctissimis presulibus denuntiauimus, ut sibi quisque subditos uenerabiles sacerdotes, omnes simul in nostram a Deo conseruandam, et regiam urbem conuenirent, ut  putrefacti et scandalizantis membri inutilitatem exscinderent, cum maxime nollet curam recipere, ceterumque Christi totum corroborarent corpus, doctrina et cataplasmatibus pietatis. Expedit enim, ut euangelice dicatur, ut unum membrum pereat, et conseruetur totius Ecclesie plenitudo. Ut quidem, ex nostra aduocatione et iussione, cum et ii qui a parte sunt uestre beatitudinis, et qui cum ipsa post ipsam solium obtinent sanctissimi patriarche, ceterique omnes almi episcopi conuenissent et consedissent una cum nostra pietatis studiosa tranquillitate, de fide tractatus est habitus. Cumque protinus suggestionem sancti pape Agathonis ad potestatem nostram, ii qui uice eius fungebantur, obtulissent, nempe Abundantius, Ioannes, et Ioannes sanctissimi  episcopi; Theodorus et Georgius Deo amabilissimi presbyteri, Ioannes Deo amabilis archidiaconus, et Constantinus uenerabilis hypodiaconus, ac Theodorus Deo amabilis presbyter ecclesie Rauenne, quique cum ipsis: eam serenitati nostre porrexerunt, quam cum iussissemus omnibus audientibus recitari, sane nec adulterate fidei characterem in ea perspeximus. Perpensis enim euangelicis et apostolicis uocibus, comparatisque cum ipsa iis, que a sanctis et uniuersalibus conciliis statuta ac definita sunt: collatis preterea testimoniis, que afferebat, cum paternis libris, nichil non concinens inuentum est, ac nichilum immutata uere confessionis ratio in ea perspecta. Ac ueluti ipsum principem apostolici chori, primeque  cathedre antistitem Petrum contuiti sumus mentium nostrarum oculis totius dispensationis mysterium liuinitus eloquentem, uerbaque hec per eas litteras Christo facientem: Tu es Christus Filius Dei uiui . Nam ipsum totum Christum nobis sacre eius littere disserendo exprimebant; quas omnes libentibus animis sincereque accepimus, et ueluti Petrum ipsum ulnis animi suscepimus. Solus autem cum iis, quibuscum abreptus est, defecit a nobis Macarius, qui pro suo nomine felix non est, is qui Antiochensium urbis presul fuit, et ab iugo quidem Christi se aduersando subduxit, a sacerdotali uero conuentu exilit; renuit enim omnino sacratissimis Agathonis litteris assentiri, ueluti in ipsum corypheum ac principem Petrum insaniens. Non  defuere monita, crebra hortatio adhibita est ei, omnes enim conuersionis uias monstrauimus; quid non dicentes? quid non molientes atque intentantes? eorum maxime . . . que a sacerdotali collegio separant. Dolebamus propter ipsum: quidni enim? et ob commiserationem uiscera nostra lacerabantur, cum ille disiungeretur a Domini grege. Sed facies meretricis facta est ei, ac inuerecundie induit personam, unaque exhortationem et pietatem depulit; non enim intellexit ut intelligeret, et uerbum sanctum abominatus est. Cur autem in hac narratione longiores sumus, cum ea in actis subtilius et accuratius explicentur? que cum ad uos missa sint, omnium que mota et tractata sunt, cognitionem inuestigare [inuestigate]. Quoniam  uero ita obduruit, ac neruum ferreum ceruicem intendit, faciemque suam fecit eream, aures aggrauauit ne audiret, et cor statuit peruicax ne audiret legem: lex enim de Sion exit, ab apostolici montis cacumine doctrina: propterea sanctum quoque et uniuersale concilium eumdem insanum Macarium cum eius hereseos sociis pontificali habitu nudauit. Omnes uero scriptis precibus serenitatem nostram communiter precati sunt, ut eos ad uestram beatitudinem mitteremus. Sic igitur fecimus, eosque ad uos misimus, uestro paterno iudicio omnem ipsorum causam permittentes. Sacram autem ac uenerabilem definitionem sacrum concilium edidit, cui et subscripsimus, ac piis nostris edictis eam sanciuimus, adhortati omnem Christi amantem populum nostrum,  ut fidei ibi prescripte obsequeretur, nec ullam prorsus hereticam sectam comminisceretur. Gloria Deo, qui gloriosa facit, et fidem apud nos integram conseruauit. Quomodo enim id facturus non erat, in ea petra, super quam ipse Ecclesiam fundauit, ac predixit nunquam fore, ut porte inferi, hoc est, heretice insidie, aduersus eam preualerent? a qua, tanquam e celorum conuexis, uere confessionis sermo effulsit, animas diligentium Christum illustrauit, suscitauitque refrigeratam orthodoxiam. Hec pro uoto Deo adiuuante confecimus, Christique oues in unum gregem adduximus, que mercenariis pastoribus, qui nec pastores sunt, amplius non decipiuntur, nec luporum preda sunt: sed ab uno et solo pastore bono pascuntur, quo cum et uos pascere, ac pro  ouibus animam ponere iussi estis. Quamobrem uiriliter age, et confortare, et uerbi gladio accingere, eumque exacue zelo diuino: sta firmus propugnator pietatis, omnemque hereticum auditum et introductionem precidere stude: quemadmodum et primitus Iudaici auditus sensum gladio percutiens Petrus abstulit, legalis et seruilis synagoge presignificans surditatem: extende securim Spiritus, et omnem arborem ferentem fructus hereseos, aut transplanta erudiendo, aut canonicis penis exscinde, et igni future gehenne transmitte, ut, precisis iis omnibus, que fidem labefactant, ualens sit atque integrum Ecclesie corpus, pace Spiritus connexum et coagmentatum: qua stante et immota, conquassatur inimicorum factio atque impugnatio, per petram fidei  confirmatur solium nostre serenitatis, consilia, et conatus potestatis nostre ad id quod utile est diriguntur, ac totius Romane reipublice status cum tranquillitate fidei tranquillatur. Hortamur porro uestram sacratissimam summitatem, ut quamprimum mittat designatum ab ea apocrisiarium, ut is in regia et a Deo conseruanda nostra urbe degat, et in emergentibus, siue dogmaticis, siue canonicis, ac prorsus in omnibus ecclesiasticis negotiis, uestre sanctitatis exprimat ac gerat personam. uale in Domino beatissime, pro potestate nostra maiori studio orare intende.


Subscriptio piissimi imperatoris.

Deus te in multa tempora custodiat, sanctissime et beatissime Pater.



, . '. .


, .

, , , . » ,  .« , , , ,  , . , , , , , . , , , , . ,  . , , . , , , . . ,  , . , . , , . ,  , , , , , , , , . , , , ,  . , » .« , . , , ,  . , . , . . . . . . [., ], , . , , . ,  . , , , , , . . , , . , ,  , , . , . , , , , . , , ,  , , . , , , , , , , , , , ,  , , , , , . , , , , . , , .


.

, .



EPISTOLA II. EIUSDEM IMPERATORIS AD SYNODUM ROMANAM.



Exemplar diuine iussionis domini Constantini, directe ad synodum apostolice sedis antique Rome per eosdem qui illinc missi fuerant ad synodum.


Omnibus ubique sanctissimis conciliis spectantibus ad synodum apostolice sedis [In cod. Bell., In nomine Domini Dei Saluatoris nostri Iesu Christi imperat. piissimus Flauius Constantinus fidelis in Iesu Christo imperator].

Clarus et speciosus sacratissimus uester cetus exstitit, quem pro Ecclesia congregauit Spiritus sanctus, et pietatis armauit sermonibus, in quibus debellati sunt insidiatores fidei, doctoribus [G., ductori] sacerdotalis ordinis pontificii, uerum etiam et uniuersalis patri auxiliantibus [G., uniuersali patriarche auxiliantem],  cum quo et pacificare didicistis, et compugnare eruditi estis. Tempus est enim omni rei , sicut Salomoni uidetur. Unde bonum quidem est pacem habere ad omnes, qui concordiam erga pietatem habent: melius est autem pugnare, quando actio pacis consensum in malum operatur. Nam Dominus inquit: Non ueni mittere pacem in terram, sed gladium  . Gladio enim bis acuto fidei uerbum simulatur, diuidens et discernens credulum et incredulum: et cognationem quidem uel consensum que ad impietatem declinant, separans, Deo autem accommodans, seu connectens per pacem et dilectionem erga ipsum positas. Nihil enim propius ad ipsum pertingit dilectione, que [nichil enim antiquius dilectione q.] per fidem est, erga ipsum. Nam nec pater, nec mater, que cum filiis dolores comparit, nec fratres necessitate nature alligati, sed uoluntatibus dissoluti; nec ex lege coniunctionis crassa et non impassibilis connexio, alterutrius solutione affectionem dissoluens, nullum ex his diuine nature participes efficit: sed sola circa Deum fides et dilectio, quorum complexione regenerati et reformati sumus,  et commendatione erga Creatorem digni [dignati] sumus. Ipse enim dicebat Saluator: Qui amat patrem aut matrem plusquam me, non est me dignus: et qui amat filium aut filiam super me, non est me dignus. Et qui non accipit crucem suam, et sequitur me, non est me dignus . Si ergo qui euangelicam semitam inuestigare proposuerunt, et apostolice dignitatis pontificatum sortiti, omnia contemnunt, et patiuntur ad extremam  condemnari mortem, an non durissima queque pati et agere didicerunt, cum fidem uident depopulari, per quam erga Deum amicitia acquisita est: cum Ecclesiam hereticis inuasionibus oppugnatam speculantur? quando ueritatem proiectam mendacio sentiunt? putasne quod offendere postponentes, reconciliabuntur  hostibus euangelicum obliti mandatum? noxios sinent impunitos? [et quomodo secutum hoc atque impunitum erit?] Nullatenus, sed sumentes armaturam Spiritus, his qui aduersus eos pugnare conati sunt, resistere certant. Hoc uero et uestrum sacerdotale collegium exhibuit, et pro pietate pugnauit, in quibus communi patri auxiliatum est: et hereticorum fortiter deuicit acies, sed memoria eorum que dicenda fuerint, corripitur sermo, et amplius egredi premitur. Lugubris enim tragedia, sequentum est explanatio. Hereseon enim inuentores facti sunt pontifices: et pro pace contentionem populo annuntiauerunt, pro frumento zizania sulcis Ecclesie seminauerunt: uinum miscuerunt aque, et proximo  potum dederunt euersionem turbidam: et tanquam lupus agnos simulabant mendacium, et ueritas [lupus ut agnus, et agnus ut lupus simulabatur, mendacium ut ueritas, et uer.] ut mendacium refutabatur. Conturbabantur res tote ecclesiastice, cum quod nocere queat, non erat qui discerneret. Et quoniam hec quidem sic disponebantur, et pietatem impietas depascebat, profecti sumus illuc quo nos decebat dirigere gressum: et soli sapienti, eorumque cognitori Deo, mentis nostre extendimus oculum: et inde, eorum que interpretando dubium ingerunt, solutionem continuis orationibus dare nobis postulauimus. Propter quod nutu [spiritu] eius illustrati Ecclesie oculos, id est sacerdotes, ad contemplandam ueritatem concitari dignoscimus. Tanto enim amplius  pro fide certamus, atque pietati attendimus, et in primis de ecclesiastico statu procuramus, quanto et ciuilibus circumdati sollicitudinibus, bellicisque consiliis retracti, summum sacerdotalem hunc cetum non destitimus congregare, ut Ecclesiarum distantia procul expulsa [dissidio pr. expulso], pacis coniunctione coaptetur. In pace namque fidei pariter compacatam a Christo dilectam Romanam rempublicam nostram confidimus, et nunc congregatum [atque ita cong. est] uenerabile uestrum concilium. Interfuistis namque et uos cum uniuersali principe pastorum, simul cum ipso diuinitus loquentes tam in spiritu, quamque littera. Suscepimus enim non tantum ex beatitudine eius, uerum etiam a sanctitudine uestra directas nobis litteras, que prolate, lecte  sunt, et ueritatis uerum stylum declarauerunt, orthodoxamque fidem depinxerunt. Tote enim conuenienter, et non differenter, posite sunt ad imitationem: et tam synodicis, quam et paternis doctrinis consentiunt. Neque enim negleximus, sed diligentius eas comparauimus [expendimus]: idcirco et omnes consonanter mente et lingua concredidimus, et similiter confessi sumus: et tanquam ipsius diuini Petri uocem, Agathonis relationem supermirati sumus, nemo enim discrepauit, nisi unus. Namque nemo ab omnibus periit, nisi filius interitus, pater contumacie: et hic una cum propriis discipulis sponte assumptus est ab angelo sibi decibili, et suo exsecrabili choro [G., abscissus est ab angelo decibili, et sacratissimo choro]. Quem cum propheta, collugere  opportunum est, eo quod condoluimus. Qualiter cecidisti ex celo de sacerdotii culmine, o lucifer, qui mane oriebaris? Luce certissime scientie fidelium animas lustrare ordinatus es, et in nubibus ponere arrogantie sedem uanis dogmatibus elatus es? Quomodo fuga lapsus es, uitato agmine angelos imitante tantorum sacerdotum? An superbie alis ad altam ruinam eleuatus, a mystica mensa temetipsum alienasti, emulator factus Iudaice discessionis? Quomodo non suscepisti cohortationem fratrum, imperialem et apostolicam celebrantium solemnitatem? Quomodo recalcitrasti, qui dilectus es diligentibus te, et ad penitentiam te inuitantibus? Nunquid qui cadit non resurgit? aut se auertens non  conuertitur? Quare auertis auersionem improbam [auersus ex auersione improba], et detentus es in heretico proposito tuo; et noluisti conuerti ad pietatem? confusus es utique, in quibus male docebas conuictus. O dementiam simul et obcecationem! Idem enim esse utrumque uidetur. Harum namque alia uestigia corporis, alia autem gressus anime seducit decipiens: male docere non erubescebat, et bene doceri erubescebat, hic quidem, qui Antiochensium factus est presul Macarius, quem non oportet dicere Macarium [beatum], et qui cum ipso de ordine Christi discesserunt: cuius uniuersalis conuentionis communi sententia de sacerdotali dignitate repulsi sunt, et probationi sanctissimi pape traditi sunt.

Definitionem autem adorandam et uenerabilem  sanctissimum concilium decreuit, tam sanctissimis conciliis, quam et probabilibus patribus conuenientem et subsequentem; in qua et imperium nostrum subscripsit, et per pia edicta nostra comprobauit eam, per quam orationibus uestris cuncta Ecclesie plenitudo pacificatur. Ubi sunt, qui scandalum contrite conditionis [G., hereseos] fabricauerunt? ubi sunt, qui simulatam reuerentiam [religionem] ad argumentum false doctrine induebantur? Detracta sunt personarum uelamina, conuicte sunt decipientium falsitates, pellem lupus abiecit, et nudus lupus publicatur: et hoc manet dum apparet, quod tegebatur, cum non apparebat. Simulatio damnata est, ueritas fiducialiter agit: falsitas exterminata est, et eius qui seminauit zizania, dogmata abscinduntur.  Triticum, quod est Christo dilectus populus, in unum horreum mittitur, scilicet in Ecclesiam Christi. Lux orthodoxe fidei orta est, erroris tenebre demerguntur. Tristitia transfiguratur, et luctus in letitiam, et contristatio in gaudium, omnia ad meliora transgrediuntur. Propter quod et nos Ecclesiis Dei, que dudum pacis gratiam acceperunt, congratulantes, apostolica traditione alloquimur uos: Gaudete, gaudete, et iterum dico, gaudete : ternum enim gaudium Trinitas nobis concessit. Bene ualete, sacratissimi auxiliatores pietatis, orantes pro nostro imperio. Et manu diua: Legimus. Data decimo Kalendas Ianuarias Constantinopoli, imperiali domo, piissimo perpetuo Augusto Constantino imperatore, anno uigesimo nono. Et post consulatum eiusdem  anno decimo tertio, indictione decima.



, .


.

, , , , , . » «  . , , . » , .«  , , , . . , , , , , , .  » , . , , .« , , , , , , , , ,  . , , , , . . ,  , . . , , , . , , , . , , , ,  , . , . , , , , . .  , , , . , . , , , . , . , ,  , , , , , , .  . . , , , , , , .

 , , , . , , . [. ] .  , . . , , , . », , , « . , , . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  . . . . . . . . . . . . . . . . .



[a 1Kb] EPISTOLA III LEONIS II AD CONSTANTINUM IMPERATOREM.



Exemplar relationis misse a Leone sanctissimo ac beatissimo papa senioris Rome ad Constantinum piissimum, et Christi amatorem imperatorem, confirmantis et approbantis que in sancto et uniuersali sexto concilio gesta et definita sunt.


Piissimo, et tranquillissimo domino, uictori, et triumphatori, filio dilecto Dei, et Saluatoris nostri Iesu Christi Constantino imperatori Leo episcopus seruus seruorum Dei.

 Regi regum, in cuius potestate sunt regna mundi, pusilli cum magnis gratiam agimus, qui ita in nobis terrenum contulit regnum, ut celestia uos magis amare concederet. Plus est enim, quod in Deo defixa mente confiditis, quam quod de collato uobis diuinitus honore regnatis. Illud enim uobis, hoc proficit omnino subiectis. Nam triumphalem paterni diadematis  gloriam, nascendo superna miseratione obtinetis: pietas enim uestra, fructus misericordie est: potestas autem custos est discipline. Per illa igitur regia mens Deo iungitur, per istam uero censura subditis adhibetur. Illius opes, inopes adiuuant: huius autem sagacitas, a uero tramite deuiantes emendat. Non enim minor regnantium cura est, praua corrigere, quam de aduersariis triumphare: quia ei nimirum potestatem suam seruiendo subiiciunt, cuius profecto munere et protectione imperare noscuntur. Unde diuinitus preordinata uestra Christianissima pietas, et habitaculum dignissimum sancti Spiritus in sui cordis arcano preparans, quanto caput Ecclesie dominum Iesum Christum, uere pietatis regulam amplectendo, concessi sibi ab  eo regni monstrat auctorem, tanto sanctum uenerabile corpus eius, que est sancta mater Ecclesia, ut sincerus et principalis filius, largiendo atque fouendo inconcussa facit soliditate gaudere. Scriptum est igitur de uobis, clementissime principum, et de eadem sancta Ecclesia toto terrarum orbe diffusa: Erunt, inquit, reges nutritii tui ; pariterque scriptum est; Honor regis iudicium diligit . Quia dum diuina rebus humanis preponitis, et orthodoxam fidem curis secularibus incomparabiliter antefertis, quid aliud quam iudicium rectum Dei cultu ueneramini, et sacrificium purissimum atque holocaustum diuine suauitatis odore flagrans in ara uestri pectoris eius inuisibili maiestati mactatis? Hec de piissimi animi uestri proposito, Christianissime  augustorum, efficaciter dici, Dei gratia operante, confidimus, qua sola et error omnis euictus est, et rectitudo euangelice atque apostolice fidei cum sincera caritatis copula apud cunctos Ecclesiarum Christi presules obtinetur. Ibi enim Christiane fidei ueritas lucet, ubi gemina, Dei uidelicet et proximi, caritas feruet. Proinde nisi hoc utrumque rex regum omnipotens Deus suis sacerdotibus cordonare disponeret, nunquam se regia generositas ad infimos famulos inclinaret, et paululum regali fastigio seposito, unum se de collegio sacerdotum pro zelo Dei adnumerari concupisceret. O quam gloriosa, et precelsa, ueraque humilitas, que pro amore diuino se inclinare dignata est! Quid igitur restat  auguste, regie et sublimissime princeps, nisi ut Deus, qui incrementum dat, hec opera cordi regio dignanter inspiret, augeat, et impleat in uobis lucem catholici dogmatis, qua fugentur heretice nebule prauitatis? Denique legatos huius apostolice sedis matris uestre Romane Ecclesie pietatis uestre famulos, id est, Theodorum et Georgium presbyteros, et Ioannem diaconum filios nostros, atque Constantinum subdiaconum regionarium sancte nostre Ecclesie, una cum personis, que cum eis profecte fuerant, que a predecessore meo apostolice memorie Agathone papa per octauam indictionem pro causa fidei, uestra pietate iubente, illuc directe fuerant, per nuper elapsam decimam indictionem mense Iulio, cum diualibus clementie uestre apicibus et  synodalibus gestis, cum magno iucunditatis gaudio in Domino exsultantes, suscepimus: et quasi de quodam meroris fluctu optate tranquillitatis portum ingressi, receptis uiribus, cum gratiarum actionibus exclamare cepimus: Domine, saluum fac Christianissimum regem nostrum, et exaudi eum in die, in qua inuocauerit te ; per cuius a Deo inspiratum studium per totum orbem terrarum apostolice et uere traditionis pietas flagrat, dum tetra caligo heretice prauitatis euanuit. Merito igitur cum propheta canendum est ac dicendum: Domine, in uirtute tua exaltabitur [letabitur] rex, et super salutare tuum exsultabit uehementer. Desiderium anime eius tribuisti ei, et uoluntate labiorum eius non fraudasti eum . Rex enim qui sedet in solio, sicut  sapientissimus quidam ait, intuitu suo dissipat omne malum . Etenim dissipatum est, Domino cooperante, uestre pietatis laboribus malum, quod diaboli nequitia ad deceptionem hominum induxerat: et bonum Christiane fidei, quod Christus ad salutem hominum contulit, obtinet. Igitur gestorum synodalium seriem recensentes, curiosaque diligentia singula, queque gesta sunt flagitantes, eadem que apostolice sedis legati narrauerant, scriptis consonantibus conuenire reperimus. Cognouimus enim quod sancta et uniuersalis et magna sexta synodus, que per Dei gratiam imperiali decreto in regia urbe nuper congregata est, eadem, que et uniuersum concilium assidens huic sancte sedi apostolice, cuius ministerio fungimur, senserit, atque decreuerit  sub orthodoxe fidei integritate, regulisque maiorum, atque concorditer nobiscum confessa est [a 1Kb] , unum esse de sancta et inseparabili Trinitate nostrum Dominum Iesum Christum, ex duabus et in duabus naturis inconfuse, inseparabiliter, indiuise consistentem, ut uere Deum perfectum, et hominem perfectum eumdem ipsum, saluaque proprietate uniuscuiusque in eo conuenientium naturarum, eumdem ipsum diuina operatum ut Deum, et humana inseparabiliter operatum ut hominem, absque solo peccato: et duas idcirco naturales uoluntates, duasque naturales operationes eum habere ueraciter predicauit, per que principaliter et naturarum eius ueritas demonstratur, usque ad cognoscendam profecto differentiam, quarum sunt naturarum, ex quibus et in  quibus unus idemque Dominus noster iehsu Christus consistit; per que reuera probauimus, hanc sanctam et laudabilem atque predicabilem sextam synodum, per misericordiam Dei, qui Christiane fidei ueritatem suis fidelibus reserat, apostolicam predicationem inoffenso pede fuisse secutam, sanctorumque et uniuersalium quinque conciliorum definitionibus in omnibus consentientem, nichil super statuta orthodoxe fidei augentem aut minuentem, sed regiam et euangelicam semitam rectissime gradientem, et in his atque per eos sacrorum dogmatum lima, et probabilium catholice Ecclesie patrum doctrina seruata est, et regularis lima ad  omnium edificationem prolata. Sed et hoc uere dignum, Deoque gratissimum existit, quod apostolice predicationis ueritas, que imperialem exornat potentiam, et principalem clementiam seruat, per augustissime pietatis edictum in toto orbe terrarum percrebuit, et sicut solis radius omnium hominum corda lustrauit, ut inde rursus doctrinam pietatis spiritaliter perceperint, unde iuste dispensationis gubernacula benigne sibi preberi cognoscunt. Synodali igitur sententia, et imperialis edicti censura, tanquam ancipiti spiritus gladio, cum priscis heresibus etiam noue prauitatis error expunctus est: et qui auctores falsitatis exstiterunt, cum sue blasphemie labe prostrati sunt: qui ore sacrilego tentauerunt asserere unam uoluntatem et unam operationem  in duabus subsistentialiter unitis naturis Domini nostri Iesu Christi, ex quibus et in quibus indiuisibiliter et inconfuse constitit. Hanc igitur recte atque apostolice traditionis normam predecessor meus Agatho, apostolice memorie papa, cum sua synodo predicauit: hanc scriptis percurrentibus sue suggestionis pagina uestre pietatis per suos legatos emisit, approbans et confirmans testimoniis sanctorum ac probabilium Ecclesie doctorum, quam sancta nunc et magna synodus, Domini et uestro fauore celebrata, suscepit, et in omnibus nobiscum amplexa est, ut pote beati Petri apostolorum principis sinceram doctrinam in ea agnoscens, et immutilate pietatis in hac signa contrectans. Sancta igitur uniuersalis et magna sexta synodus, quam nutu Dei uestra  clementia sedule conuocauit, et cui pro Dei ministerio prefuit, apostolicam in omnibus, et probabilium patrum doctrina secuta est. Et quia definitionem recte fidei, ut dictum est, plenissime predicauit, quam et apostolica sedes beati Petri apostoli  ueneranter suscepit, idcirco et nos, et per nostrum officium hec ueneranda sedes apostolica concorditer ac unanimiter his, que definita sunt ab ea, consentit, et beati Petri auctoritate confirmat, sicut supra solidam petram, qui Christus est, ab ipso Domino adeptis firmitatem. Propterea sicut suscepimus atque firmiter predicamus sancta quinque uniuersalia concilia, Nicenum, Constantinopolitanum, Ephesinum primum, Chalcedonense, et Constantinopolitanum, que et omnis  Christi Ecclesia approbat et sequitur: et ita quod nuper in regia urbe pio uestre serenitatis annisu celebratum est sanctum sextum concilium, ut eorum pedissequum et ea interpretans pari ueneratione atque censura suscipimus, et hoc cum eis digne connumerari, tanquam una et equali Dei gratia congregatum decernimus: et qui in eo fideliter conuenerunt Christi Ecclesie sacerdotes, inter sanctos Ecclesie Patres atque doctores adscribendos eque censemus. Nam et istis, sicut et illis, idem Dei Spiritus salutem animarum operatus est, et huius immarcescibilis fructus imperiali pietati uestre a Domino reputabitur, cuius et per secula predicando labore  perfectum est. Anathematizamus  preterea, atque exsecramur omnes hereses, omnesque earum auctores atque fautores, qui aduersus apostolicam et orthodoxam fidem diabolicis decepti fallaciis, falsitatis errores in Ecclesiam conati sunt introducere, id est, Arium, Sabellium, Macedonium, Apollinarem, Eunomium, Nestorium, Eutychem, Dioscorum, Thimotheum, Seuerum, Themistium, Origenem, qui et Adamantius, Didymum, et Euagrium, similiter scripta Theodoriti aduersus duodecim sancti Cyrilli capitula, cum epistola, que dicitur Ibe, missa ad Marim Persam, et una cum eis Iacobum, Theodosium [G., Theodorum], Gaianum, Anthimum, Zoaram, Donatum, Nouatum, Priscillianum, Paulum, Photinum, Pelagium [G., Celestium, Iulianum] Faustum, Maximum, quos sancta catholica  atque apostolica Ecclesia de catalogo fidelium Patrum, ut pote zizania de area dominice Ecclesie, gehenne supplicio abdicanda, per uentilabrum diuine discretionis abiecit. Pariterque anathematizamus noui erroris inuentores, id est, Theodorum Pharanitanum episcopum, Cyrum Alexandrinum, Sergium, Pyrrhum, Paulum, Petrum, Constantinopolitane Ecclesie successores [subsessores, id est, insidiatores magis quam presides] magis quam presules, nec non et Honorium, qui hanc apostolicam Ecclesiam non apostolice traditionis doctrina lustrauit, sed persana proditione immaculatam fidem subuertere conatus est [G., immaculatam maculari permisit]. Et omnes, qui in suo errore defuncti sunt: similiter anathematizamus, et abominamur imitatores eorum et complices,  qui dudum fuerunt, uel nunc usque sunt, id est Macarium quondam fallacissimum Antiochie Ecclesie deceptorem, cum sui erroris discipulo, imo magistro Stephano: et cum eis Polychronium nouum, ut uere dictum est, Simonem, qui heretice prauitatis delusus phantasmate, mortuos suscitare pollicitus, dum uanam eius presumptionem effectus non sequitur, fallax et in hoc omnibus comprobatus est: et qui similia eorum sapuerunt, uel sapiunt, et qui unam uidelicet uoluntatem et unam operationem dicere presumpserunt, uel presumunt in duabus naturis Domini nostri Iesu Christi, quos et sancta uniuersalis supra memorata sexta synodus abdicauit: et Macarium quidem de presulari dignitate deiecit,  discipulumque eius Stephanum, et Polychronium senem uanissimum, sacerdotii honore frustrauit, eorumque participes atque socios, qui noluerunt intelligere ut bene agerent, et iniquitatem meditati sunt in cubilibus sui , qui suos et presertim Macarius errores huc illucque disseminari conati sunt. Et dum sub ouili tegmine latens lupus appareret, et pro pastore fur et latro compertus est, a uero pastore ouium Christo, ut pestifer ac deuastator abiectus est. Idcirco digne anathematis stylo [telo] percussi sunt, et eternis uinculis colligati, penitere nolendo, insolubiliter tenentur obstricti: ne rursus in effrenate presumptionis audaciam, concitati, sue pestifere doctrine contagio quemquam de simplicibus fedarent; qui etiam nunc usque in sua obstinatione  peruicaciter perseuerare maluerunt, quam ad ueritatis cognitionem, ut saluarentur, penitudo [penitentes] conuerti. Obdurauit enim cor eorum diuturna malitia, et omnibus claruerunt conscientie magis quam ignorantie labe [clade] prostrati, ut sponte rebelles apostolice ueritatis, et suam magis quam Dei gloriam inquirentes, cum Deus moneat ad penitentie correctionem delinquentes exhortans: Nolo mortem peccatoris, sed ut conuertatur, et uiuat . Nam quod per diualia scripta uestra pietas nostram exiguitatem commonere dignata est, ut salutari doctrina et orthodoxe fidei dogmatibus imbuerentur, quatenus ad sane fidei scientiam peruenirent, ut egrotis et naufragantibus circa fidem, sedulo eis manum spiritalis doctrine porreximus, ut  ad portum ueritatis pertingerent, et medicinalia monita ad cognoscendam sane scientie rectitudinem indesinenter contulimus: et quod ad nostrum ministerium congruit, admonitionis remedia non omisimus cupientibus exhibere. Licet autem scripture stylus, pro statu apostolice et euangelice fidei admiranda certamina uestre clementie et uigilantiam singularem narrare non sufficiat, non tamen ideo pretermittenda sunt fortitudinis insignia, dum ubique orbis uniuersus eius canit preconia. O sancta mater Ecclesia, exsurge, depone pallium meroris, et indue te stolam iucunditatis tue. Ecce filius tuus constantissimus principum, defensor tuus, adiutor tuus. Ne commouearis, accinctus est gladium uerbum Dei, quo diuidit incredulos a fidelibus, induit se loricam  fidei, et galeam salutis spem. En propugnator tuus, confide, ne metuas, nouus Dauid, non ille rex unius gentis Iudaice, sed hic tuus Christiane plebis piissimus princeps, Nazareni sanguine purpuratus, deiecit Goliam magniloquum hostem tuum, et cunctum agmen eius huc illucque dispersit: percussit frontem eius iactu lapidis , ubi non inerat signaculum pietatis, amputatum est caput eius, et in membris eius nullus uigor relictus est. En ubique triumphus portatur in pilo. Congregamini pariter et uenite, o religiosissime Christi Ecclesie, cum sacerdotibus plebes toto orbe diffuse, canite magna uoce, et dicite: uicit nouus Dauid [a 1Kb] constantissimus Augustorum, non in millibus solum , sed et ipsum principem et hostem, et ducem, ac incentorem omnium malorum et eorum diabolum, cum suis legionibus atque fautoribus, per arma uere atque orthodoxe, et apostolice traditionis et confessionis exstinxit. Exsulta nunc secura sancta mater Ecclesia de libertate tua sepius impugnata, sed non derelicta. Suscitauit rex tuus inuictissimus Christus principem piissimum propugnatorem tuum, benefactorem tuum atque opulentissimum largitorem, cuius studio orthodoxa fides recollecto splendore toto orbe irradiat, fideles omnes gratiam referentes exsultant, infideles meror atque deiectio comprimit et confundit, Ecclesie Christi  de cunctis oppressionibus liberate respirant, donis imperialibus confouentur, principali presidio muniuntur, quibus Dominicis uerbis augusta uestra benignitas Christum imitando pollicetur! Ecce ego uobiscum sum usque ad consummationem seculi , ut Dominus iehsu Christus, cuius exemplis utitur, et eterno eius regno et perenni gloria potiatur, et in orbem terrarum generaliter atque perenniter eius imperium dilatetur. Presentis denique suggestionis exiguum portatorem Constantinum subdiaconum regionarium huius sancte apostolice sedis, qui et nuper cum legatis apostolice memorie predecessoris mei interfuit sancte synodo inibi celebrate, clementia consueta dignum exceptione censeat uestra regalis magnanimitas, eiusque suggestionibus aurem pietatis accommodet,  ut autem ministrum dignanter suscipiat. Piissimum domini imperium gratia superna custodiat, et ei omnium gentium colla substernat. Data Nonis Maii, indictione decima [a 1Kb] . [Data . . . decima desunt in Greco.]



, .


, , .

 , , , , [L., ]. , ,  . [L., ]. , . , . , [L., ] . , , ,  . , , , , , , , [] . , ,  », , « » .« , , , , . , , , . ,  . , . , , , [L., , ] . , . , , , ,  , , , [L., ] , , , , , ,  [L., ] , , , , , , . , »  , . , . » ,« , » .« , , , . , , , ,  , , . , . , , [L., ] , , , , , ,  , , , , , [L., ] , ,  , , , , , , , , [L., ] . , ,  , [L., ] , . , , , , ,  . , , [L., . . . . , . . ], ,  , . , , . , , , , , ,  , , , . , , , , , , , , [, L.] , , , , ,  , . , , . , ,  , , , , , , , , , , , , , , [L., ], , , , , , , , , , , , ,  , . , , , , , , , , , , . , ,  , , , , , , , . ,  , , , , , . , , , . , ,  , , [] , , , , . » , .«  , , , , , , .  , , . , , , . , . , , . . , , , , , , , . . , , , , , . , , , , . , [] , , , , » ,« , , . , , , , . , .



[b 2Kb] EPISTOLA Iu. LEONIS II AD EPISCOPOS HISPANIAE.


Sexti generalis concilii acta narrat, in quo damnatis hereticis, catholice fidei definitio de duabus in  Christo uoluntatibus et operationibus promulgata fuit, quam transmittit omnibus manifestandam, cuique ipsi episcopi subscribere debeant.

Dilectissimis fratribus uniuersis ecclesiarum Christi presulibus per Hispaniam constitutis Leo.

 Cum diuersa sint hominum studia, quibus humana dispensari creditur uita, unum est tamen pietatis officium, quod potest ad eterne uite perducere questum et meritum; in quo omnem consortem fidei Christiane equum est studere. Cui nempe Spiritus sancti dignatio sue gratie inspirat affectum, et inoffensum demonstrat operum bonorum effectum, quia Spiritus  ubi uult spirat, et uocem eius audis  et quia eius est incomprehensibilis gratia, connectit et perhibet, et nescis unde ueniat. Scientes igitur ac satisfacti, quia est in uobis Christiane religionis flagrans studium, ulnisque spiritualibus amplectimini semina celestis doctrine, et euangelice atque apostolice traditionis in uobis fructificat feruor et puritas, pro qua hec sancta ecclesiarum  omnium mater apostolica sedes usque ad uictimam desudauit semper et desudat, et prius  animam a corpore temporaliter deligit sequestrari, quam proditione sacrilega se a confessione ueridica pro temporali delectatione uel afflictione seiungi. Quia citra hanc sicut eterne beatitudinis premium, quam sanctis suis Dominus preparauit, adipisci non suppetit; ita quod lugubriter eiulandum est, a Deo uiuo et uero per errorem falsidici dogmatis factum extorrem eternis cruciatibus euenit mancipari. Sed quia nunc per gratiam Dei Christianissimo filio nostro Constantino imperatore regnante  recte confessionis atque apostolice traditionis fulgor heretice prauitatis expulsa  caligine per totum orbem terrarum ueluti clarum iubar effulsit, et pax atque concordia ueritatis inter cunctos ecclesiarum Christi presules regnat de pacifica in Christum confessione descendens, qui pax uera et salutaris est, per quem reconciliamur ad Deum. Sciat uestra sinceritas, et Christianis omnibus innotescat Dei omnipotentis mira magnalia: quia in Constantinopolitana urbe clementissimus noster, imo beati Petri apostoli filius imperator, armatus zelo Dei, ac desiderio pietatis accensus, episcopis ex totius mundi partibus aggregatis, quando Edit. Rom., quod] ex multo tempore fideliter cupiebat, dum censuit maiestas superna per nuper elapsam nouam [nonam] indictionem expleuit. Uniuersale itaque sanctum sextum concilium celebratum est, ad quod celebrandum  ex predecessoris nostri apostolice memorie domini Agathonis pape persona presbyteri diaconique directi sunt. [a 1Kb] De diuersis autem [b 1Kb] conciliis huic sancte apostolice sedi, cuius ministerio fungimur, subiacentibus, archiepiscopi sunt a nobis  destinati, qui cum pio principe simul et omnibus qui eius mandato conuenerunt ecclesiarum presulibus presidentes ac considentes, primum quidem sancta quinque uniuersalia concilia, et uenerabiles Ecclesie Patres, quorum libri ac testimonia hinc fuerant destinata, cum tomo dogmatico apostolice memorie nostri decessoris domini Agathonis pape atque pontificis, et responsis totius nostre synodi pro confirmatione duarum naturalium uoluntatum et operationum in uno Domino nostro Iesu Christo, et condemnatione eorum qui aliter docuerunt uel crediderunt, et hec singula relegerunt ac retractarunt. Et quia que Dei sunt cum eius timore atque amore scrutati sunt, eius nutu [c 1Kb] uere per eos confessionis sinceritas demonstrata ac confirmata est: erga quod  synodalis definitio dictis apostolicorum uirorum consona protestatur; ex quibus uestram satisfieri dilectionem confidimus. Qui uero aduersum apostolice traditionis puritatem perduelliones exstiterant, abeuntes quidem eterna condemnatione multati sunt, id est, Theodorus Pharanitanus, Cyrus Alexandrinus, Sergius, Pyrrhus, Paulus, Petrus Constantinopolitani, cum Honorio, qui flammam heretici dogmatis, non ut decuit apostolicam auctoritatem, incipientem exstinxit, sed negligendo confouit: qui uero superstites ad ueritatis confessionem per medelam penitentie conuerti noluerunt, de presulari ac sacerdotali gradu deiecti sunt, id est, Macarius ex Antiocheno presule, cum Stephano ex abba presbytero eius discipulo, imo erroris heretici incentore,  et quondam sene Polychronio ex abba presbytero nouo Simone: qui merito de ecclesiis Christi ut mercenarii infideles expulsi, quorum noxii successores et peruersores exstiterant, et huc exsules deportati sunt, ut reatus sui et blasphemiarum in Deum opprobria recognoscant, sub contemptum ac denotationem fidelium omnium constituti. Et quia queque in Constantinopolitana urbe uniuersali concilio currente celebrato gesta sunt propter lingue diuersitatem, in Greco quippe conscripta sunt, et necdum in nostrum eloquium examinate translata; definitionem interim eiusdem sancti sexti concilii et acclamationem, quod prosphoneticus dicitur, totius concilii factam ad piissimum principem, pariterque edictum clementissimi imperatoris ad omnium cognitionem ubique directum,  in Latinum de Greco translatum, per latorem presentium Petrum notarium regionarium sancte nostre ecclesie, uestre dilectioni direximus; etiam acta totius uenerandi concilii directuri dum fuerint elimate transfusa, si hoc et uestra bonis studiis feruens  caritas delectatur. Hortamur proinde uestram diuinis ministeriis mancipatam in fidei ueritate concordiam, ut summam sedulitatem atque operam prebeatis, paribusque laboribus accingamini pro amore atque timore Dei, Christianeque profectu religionis, et apostolice predicationis puritate, ut per uniuersos uestre prouincie presules, sacerdotes et plebes, per religiosum uestrum studium innotescat, ac salubriter diuulgetur, et ab omnibus reuerendis episcopis una uobiscum subscriptiones in eadem definitione uenerandi concilii subnectantur, ac sit profecto in libro uite properans unusquisque Christi ecclesiarum antistes suum nomen ascribere, ut in unius euangelice atque apostolice fidei consonantia nobiscum et cum uniuersali sancta synodo per sue  subscriptionis confessionem tanquam presens spiritu conueniat: quatenus Domino nostro Iesu Christo, cum in glorioso ac terribili potentatu ad iudicandum aduenerit, cum titulo orthodoxe confessionis occurrens consortem se traditionis apostolice per manus sue demonstret signaculum: [a 1Kb] ut dum apostolorum Christi quoque confessionem zelo uere pietatis amplectitur, beato consortio perfruatur, reuoluens semper in cordis arcanis sententiam Domini predicantis: Qui me confessus fuerit coram hominibus, confitebor eum coram Patre meo, qui in celis est . Quia et nos, qui licet impares, uice tamen apostolorum principis fungimur, dum uestrarum subscriptionum paginas [b 1Kb] cum Dei presidio per latorem presentium susceperimus, has apud beati Petri apostolorum  principis confessionem deponimus, ut eo mediante atque intercedente, a quo Christiane fidei descendit uera traditio, offeratur Domino Iesu Christo ad testimonium et gloriam eius mysterium fideliter confitentium ac subscribentium, qui uere de se confessionis preconium, quod per tot temporum lapsus hereticis opprimebatur insidiis, ex inspirato per sedulum pii principis studium, clare ueritatis radiis ubique concessit fulgescere. Oblata itaque salutis opportunitate, ut uere diuinum munus efficaci sedulitate fructuosum uos hortamur ostendere, ut gloria uobis ante Deum accrescat de conscientie puritate. Deus uos incolumes custodiat, dilectissimi fratres.



[c 1Kb] EPISTOLA u. LEONIS II AD QUIRICUM EPISCOPUM.


 Petrum a se cum epistola fuisse destinatum scribit: qui synodi ad definitionem et quedam munera defert.

Dilectissimo fratri Quirico Leo.

Ad cognitionem uere dilectionis deducimus, quod latorem presentium Petrum notarium regionarium sancte nostre ecclesie illic properauimus destinare  cum tractoria ad omnes una nobiscum Christi ecclesiarum antistites, simul etiam ad precellentissimum atque Christianissimum regem filium nostrum, ad gloriosum comitem, contradictaque facientes [d 1Kb] eidem responsa circa definitionem uenerabilis synodi, que per nonam nuper elapsam indictionem in Constantinopolitana urbe cum Dei presidio pro stabilitate orthodoxe nostre fidei celebrata est: acclamationem quoque reuerendissimorum episcoporum in ea conuenientium, et edictum piissimi filii nostri atque clementissimi imperatoris, cui pro Dei ministerio, quod suscepimus, et rectitudine apostolice fidei  prouidentiam atque concursum omnem exhibeat uestra in Christo dilectio,  ut pro flagrantibus studiis euangelice atque apostolice fidei eterne beatitudinis cum beatis Christi apostolorum principibus habere consortium mereamini. Deus te incolumem custodiat, dilectissime frater. Benedictionis itaque gratia crucem, clauem habentem de sacris uinculis auctoris nostri beati Petri apostoli, tue dilectioni direximus, ut presulare meritum Dei et proximi caritas uinciat, et per uexillum salutifere [e 1Kb] crucis, Christo, qui in ea suspensus est, totius corporis membra clauis diuinorum mandatorum obstringat, ut [f 1Kb] signaculo communitum, reseratis ianuis regni celestis, apostolorum princeps ad secum perfruendum beatitudine eterna suscipiat.



EPISTOLA uI. LEONIS II AD SIMPLICIUM COMITEM.


Narrat acta concilii: definitionem transmittit, cui episcopi subscribant, petens ut ea in sua editione omnibus innotescere curet.

Domino glorioso filio [g 1Kb] Simplicio comiti Leo episcopo seruus seruorum Dei.

Cum sit uestre salutis remedium uera in Deum confessio ex apostolica traditione descendens, cum qua beati martyres temporalia detestantes, et eterne uite premia meruerunt, pro qua probatissimi sancte Ecclesie patres atque doctores diuersa certamina et immensas afflictiones perpessi animam tradere, quam fidem ueram prodere delegerunt: ex quorum regulari doctrina, quam nuncusque hec sancta Christi Ecclesia ab eius apostolorum principe  constructa atque perstructa predicare cognoscitur, et per apostolicos successores Saluatoris institutio per Dei gratiam ad nos usque pertigit, sed et precessorum nostrorum pro eius stabilitate nimium desudauit instantia. uerum post tot certamina et afflictiones innumeras diuersis temporibus a uere fidei infestis effectas, tandem superna clementia cor  imperiale celesti gratia preseruans, et feruore sue gratie ad indicandam uere pietatis integritatem accedens, de diuersis mundi partibus nuper concilium uniuersate congregari disposuit, in quo etiam legati huius sancte apostolice Ecclesie  et conciliorum et eidem [a 1Kb] subiacentium responsales, una cum serenissimo filio nostro imperatore pietatis insignibus et infulis redimito, in eodem sacro concilio conuenientes, ex scriptis pontificalibus sanctorum patrum testimoniis roboratis, apostolice traditionis regulam hanc sanctam ecclesiam diuino subnixam auxilio integre predicare atque seruare totis nisibus [Ms., uiribus] probauerunt. Tomus enim domini Agathonis apostolice memorie magni pontificis, nostrique decessoris,  quem ad tranquillissimum imperatorem direxerat, ita erat ex sanctorum conciliorum definitionibus, beatorum patrum testimoniis et assertionibus ueritatis instructus, ut et integritatem apostolice fidei lucidissime patefaceret, et erroris heretici latebras reuelaret, et ex eius inexpugnabilibus dictis per gratiam Dei de hominum cordibus heretici dogmatis sublata caligine lumen uere confessionis effulsit. In quo mansuetissimi principis labor pro recte fidei pietate preclaruit, in seculis omnibus collaudandus, ut eo fauente cum Dei presidio ueritas apostolice fidei brauium uictorie sumeret, diuinitusque concessum imperium pietatis insignibus decoraret: Ideoque et uos, gloriossimi Christi Ecclesie filii, in quibus pietatis desiderium pollet, euangelice  atque apostolice predicationi manum suffragando porrigite, ut et uestras Christianissimas regiones sincere fidei, quam diligitis, fulgor irradiet, ut apostolice predicationi fauentes atque collaborantes, consortium fidelium apud Deum habere mereamini, ad quem redigitur de eo uere confessionis integritas. Quod enim ad nostrum officium, quibus animarum dispensatio commissa est, competebat; definitionem sancti sexti concilii per nonam indictionem in Constantinopolitana urbe celebrati, et acclamationem uniuersorum reuerendissimorum episcoporum, que et Prosphoneticus dicitur, sed et edictum fidei a piissimo Augusto nostro serenissimo filio huc destinatum uestris quoque prouinciis innotescere per  latorem presentium Petrum notarium regionarium sancte nostre ecclesie et illuc dirigere affectu paterno maturauimus, ut de profectu euangelice atque apostolice predicationis et merito fidei uere consortes nobiscum unanimiter letemini. Hortati autem sumus reuerendissimos ecclesiarum omnium presules, ut subscriptiones suas eidem apostolice synodali definitioni subnectant, et ut pote pro filiis atque cum filiis patres sua nomina in huiusmodi libro uite describant, ad laudem fideliter concurrentium et  Christi Euangelium collaborantium, et commendationem ad Deum, quem tunc meremur habere propitium, dum eius fidem immutilatam fine tenus conseruamus incolumem. Gloriam uestram gratia superna custodiat. Ad perpetuam proinde uestre gloriose Christianitatis protectionem, uenerabilem crucem, et clauem habentem de salutaribus uinculis auctoris nostri Petri Christi apostolorum principis, per presentem gerulum direximus, ut cuius sinceram dilectionem geritis, et luminaribus fideliter prouidetis, traditionisque rectitudinem ueraciter amplectimini, eius iugiter apostolica tuitione saluemini.



[b 1Kb] EPISTOLA uII. LEONIS II AD ERuIGIUM REGEM HISPANIAE.


Eiusdem argumenti cum superiore.

 Domino excellentissimo filio Eruigio regi Leo.

Cum unus exstet rex omnium Deus, qui cuncta creauit ex nichilo, que uero creauit regit et continet, quia uere rex regum est, et dominus dominantium, idem incomprehensibilis, prouidentie sue libramine, tam temporaliter quamque localiter diuersos in terris regnare disponit. Quorum etsi diuisa sunt regna, equaliter tamen de singulis rationem dispensationis expetit, unamque de eis uere [Forte, uere] de se confessionis hostiam laudis exspectat. Et hoc solum munere circa hominum genus complacatur eius maiestatis immensitas, dum a cunctis uera de eo confessio predicatur, ut etsi dispositionum temporalium uidetur esse diuersitas, circa eius fidei rectitudinem unitatis consonantia teneatur. Hoc etiam et in sanctis  suis discipulis saluator mundi Dei Filius esse constituit, qui beatum Petrum sui uice discipulorum suorum instituit principem, cuius salutari predicatione atque traditione ab hac cuncta [Forte, sancta] apostolica Christi ecclesia, uelut a fonte predicationis progrediente, cuncte regiones, quibus etiam uestrum fastigium presidet, ad cognitionem ueritatis et uitam uite perducte sunt, regnique uestri culmen illustrat [c 1Kb] : et dum per gratiam Dei pietate regnatis, de temporali regno eterne beatitudinis regnum acquiritis, ad quod perfectius obtinendum, sicut instanter oramus, dum Dei dignatione patrum ordine fungimur, et beati Petri apostolorum principis, licet impares, pro commisso diuina ope ministerio locum implemus; ita predicando atque commonendo ad beate uite meritum  curamus prouehere. Initium quippe eterne beatitudinis obtinende recte apostolice predicationis est regula: quam etsi labefactare olim quidam moliti sunt, hereticos in ecclesiam Christi intromittere enitentes errores, sed euangelica ueritas uincit pro eius [d 1Kb] subtilitate et immutabilitate seruanda diuersas afflictionum insidias, hec apostolica Christi Ecclesia sustinuit semper et sustinet, et superna gratia suffragante illesa persistit. [e 1Kb] Nunc autem  per nonam nuper elapsam indictionem, piissimus atque Christianissimus noster, imo Dei Ecclesie filius imperator ad apostolice memorie nostrum decessorem Agathonem papam atque pontificem scripta imperilia dirigens, affatim hortatus est, ut ab sancta apostolice sedis Ecclesia de omnibus adiacentibus ei reuerendis conciliis legatos tam de Ecclesiarum presulibus, quamque de aliis ordinibus ecclesiasticis cum dogmaticis litteris uenerabiliumque Patrum libris ac testimoniis instructos, in regiam Constantinopolitanam urbem dirigeret, quod Dei nutu effectum atque perfectum est. Quibus illuc ab hoc aduentantibus, concilium ex diuersis partibus eius pietas congregauit, et commisse reipublice curis parumper sepositis,  in uenerando episcoporum fratrum concilio residens, ueritatem apostolice traditionis, et rectitudinem fidei per sanctas synodos, uenerabiliumque Patrum testimonia, et assertiones predictorum nostrorum apostolicorum pontificum subtiliter atque attente examinari fecit, et uere fidei sinceritatem a legatis huius sancte apostolice sedis monstrari. Quod per Dei gratiam imperii admittente [a 1Kb] presidio inceptum atque peractum est, et perfectissime claruit uere fidei nostre ueracitas iuxta ueneranda concilia, et probabilium Patrum doctrinas, ut in uno Domino nostro Iesu Christo Filio Dei, eodemque Deo uero atque perfecto, et eodem homine uero atque perfecto, sicut duas inseparabiliter et inconfuse confitemur naturas, id est, diuinam et humanam, ita  duas naturales uoluntates, et duas naturales operationes eum omnes habere predicemus, secundum qualitates et proprietates in eo concurrentium naturarum. Quia etsi cum unum Christum unamque personam sancte Trinitatis esse credamus, at et diuinam et humanam naturam et harum naturarum proprietates inconfuse, indiuise, et indiminute eum habere predicemus. uerum piissimus imperator gratia sancti Spiritus animatus, et laborem pro Christiane fidei puritate sponte perpessus, ecclesiam Dei catholicam ab erroris heretici macula summis nisibus purificare molitus est, et quidquid offensionem Christianis populis poterat generare, de medio Dei ecclesie fecit auferri, omnesque heretice assertionis auctores, uenerando censente concilio  condemnati, de catholice ecclesie adunatione proiecti sunt, id est, Theodorus Pharanitanus episcopus, Cyrus Alexandrinus, Sergius, Paulus, Pyrrhus et Petrus, quondam Constantinopolitani presules, et una cum eis Honorius Romanus, qui immaculatam apostolice traditionis regulam, quam a predecessoribus suis accepit, maculari consensit; sed et Macarium Antiochenum cum Stephano eius discipulo, imo heretice prauitatis magistro, et Polychronio quodam insano sene nouissimo [b 1Kb] , qui [c 1Kb] nuper  per heretice predicationis fiduciam pollicebatur implere, neque rursus ad uiam uere confessionis salutem [d 1Kb] confusus conuerti eterna condemnatione multatus est, et omnes hi cum Ario, Aplolinario, Nestorio, Eutyche, Seuero, Theodosio, [e 1Kb] Themesio in deitate atque humanitate Domini nostri Iesu Christi unam uoluntatem unamque operationem predicantes doctrinam hereticam impudenter defendere conabantur: neque enim, ut sacerdotes oportuerat, sanctarum Scripturarum et Patrum testimoniis hoc demonstrabant, sed mundanis sophismatibus euangelium Christi callide machinabantur peruertere. Quos omnes cum suis erroribus diuina censura de sancta sua proiecit Ecclesia: et nunc, superno fauente presidio, in unam uere fidei consonantiam  omnes Dei ecclesie presules ubique concordant, et factum est unum os, et labium unum, unusquisque grex, et unus pastor Christus Filius Dei, qui unanimiter a cunctis eius sacerdotibus atque sinceriter predicatur. Idcirco et uestri Christiani regni fastigium studium pietatis assumat, quatenus hec omnibus Dei ecclesiis, presulibus, sacerdotibus, clericis et populis, ad laudem Dei, pro uestri quoque regni stabilitate atque salute omnium predicetur. Ut Deus omnipotens ab omnibus populis unanimiter glorificetur ac collaudetur. Definitionem proinde sancti concilii, et acclamationem reuerendissimorum episcoporum  ad piissimum imperatorem, et edictum clementissimi imperatoris pro uere fidei confessione constructum,  et ubique mandatum per latorem presentium Petrum notarium regionarium sancte nostre Ecclesie illuc preuidimus destinare, ut in eadem sacre synodi definitione, tanquam pro spiritualibus filiis patres, omnes uestri religiosissimi regni ecclesiarum antistites iuxta tenorem a nobis illuc destinatum subscriptiones suas sicut in libro uite per sue confessionis signaculum ascribendus unusquisque subiungat, ut pax et concordia in ecclesiis Dei, uestri sublimis regni temporibus Deo concedente, uestraque Christianitate fauente, crebrescat, et maneat: ut qui uestrum culmen regnare disposuit, sue fidei stabilitate subnixum concedat per plurima tempora prospere ac sibi placite commissum populum dispensari.  Incolumem excellentiam uestram gratia superna custodiat.



FRAGMENTUM Epistole Leonis II ad episcopos et regem Dalmatiarum.

Si quis amodo episcopus, presbyter, diaconus feminam acceperit, uel acceptam retinuerit, proprio gradu decidat, usquequo ad satisfactionem ueniat, nec in choro psallentium maneat, nec aliquam portionem de rebus ecclesiasticis habeat.




ANNO DOMINI DCLXXXIu.
BENEDICTUS II ROMANUS PONTIFEX.





NOTITIA HISTORICA IN BENEDICTUM II.


  Benedictus [1 1Kb] natione Romanus, ex patre Ioanne  , sedit menses decem, dies duodecim [menses 8 dies 17]. Hic ab ineunte etate sua ecclesie [2 1Kb] militauit, atque se sic in diuinis Scripturis, et cantilena a puerili etate, et in presbyterii dignitate exhibuit, ut decet uirum suo nomine dignum, in quo uere superne benedictionis gratia redundauit, et nomine pariter et operibus, ut dignus ad pontificii regimen perueniret. Paupertatis amator, humilis, mansuetus, patientiam habens [3 1Kb] , atque manu largissima [largissimus]. Hic ecclesiam beati Petri apostoli, sed et beati Laurentii martyris, que appellatur Lucine, restaurauit. Itemque in ecclesia beati ualentini uia Flaminia fecit coopertorium super altare cum clauis et fastellis [4 1Kb] [fistellis], et in circuitu palergium [perlargum] chrysoclauum pretiosissimum: similiter et in ecclesia beate Marie ad martyres aliud coopertorium  porphyreticum cum cruce et gemmulis, quatuor chrysoclauos, et in circuitu [5 1Kb] palergium de holoserico pulcherrimum, nec non et in titulo suprascripto Lucine alium coopertorium ornatum holosericum. Fecit autem calices aureos ministeriales duos pensantes singulos libras singulas  . Hic suscepit diuales iussiones clementissimi Constantini magni principis ad uenerabilem clerum et populum atque felicissimum exercitum Romane ciuitatis, per quas concessit, ut persona qui electus fuerit ad sedem apostolicam e uestigio absque tarditate pontifex ordinetur. Hic una cum clero et exercitu  suscepit mallones capillorum domni Iustiniani et Heraclei filiorum clementissimi principis, simul et iussionem, per quam significat eosdem capillos direxisse. Huius temporibus apparuit stella [6 1Kb] noctu iuxta uigilias [Fort., uergilias] per diem celo sereno inter natiuitatem  Domini et Theophaniam omnimodo obumbrata, ueluti luna sub nube. Itemque mense Februario post natale sancti ualentini in die ab occasu exiit stella meridie, et in partes orientis declinauit. Post hec mons Bebius [Fort., uesuuius], qui est in Campania, mense Martio eructauit per diem, et omnia loca circumquaque pre puluere cineris illius exterminata sunt. Clerum [1 1Kb] uidelicet diuersis ordinibus in die sancto Pasche  honoribus ampliauit. Qui e uestigio in infirmitatem incidit [2 1Kb] , et post dies aliquot defunctus est. Hic dimisit omni clero, monasterii, diaconie [3 1Kb] , et mansionariis auri libras triginta. Fecit autem episcopos per diuersa loca numero duodecim. Qui etiam sepultus est ad beatum Petrum apostolum, sub die octauo Idus Maii, et cessauit episcopatus menses duos, dies quindecim.





BENEDICTI II EPISTOLAE. 



[a 2Kb] EPISTOLA PRIMA. BENEDICTI II AD PETRUM NOTARIUM REGIONARIUM.


Monet illum ut acta synodalia sexti concilii  episcoporum Hispanie subscriptione muniri curet.

Benedictus presbyter, et in Dei nomine electus sancte sedis apostolice, Petro notario regionario.

Iuxta quod tuam strenuitatem apostolice memorie dominus Leo papa Hispaniam prouinciam ire disposuit ad precellentissimum et Christianissimum regem, et sanctissimos archiepiscopos, et ecclesiarum omnium presules ibidem constitutos, simul et gloriosum comitem, pro innotescenda uenerabilis sexte synodi definitione, acclamatione quoque, que et prosphoneticum dicitur, reuerendissimorum episcoporum,  qui in eodem a Deo congregato concilio conuenerunt, ad clementissimum principem, et edicto eiusdem piissimi principis ubique generaliter destinato, pro apostolice nostre fidei firmitate, cum summo pietatis studio commissum ministerium perage. Subscriptiones quoque reuerendissimorum episcoporum post eamdem synodicam definitionem  cum summa sedulitate atque uigilantia procura subiungi: ut et iidem reuerendissimi episcopi omnisque per eos religiosa prouincia, consortes nobiscum catholice atque apostolice traditionis et fidei comprobentur; et apud Deum, ad cuius gloriam laus et stabilitas fidei Christiane redigitur, commendatio eis atque susceptio ad salutem animarum proueniat. Officium perinde pietatis assumptum, uigilantia atque solertia condecorans, festina perficere; quia et tibimet ipsi thesaurizas boni operis fructum, et suscipientibus prouides celestis regni beatitudinem, per recte atque apostolice fidei confessionem, adipisci.



EPISTOLA II. BENEDICTI II AD ERuIGIUM REGEM.


Significat se Petrum notarium regionarium mittere, qui secum ferret sexte synodi definitionem, simulque Constantini imperatoris edictum, atque libellum acclamatorium eiusdem synodi ad eumdem imperatorem.

Exstat supra col. 418, suo nomine Leonis II. Incipit sic: »Cum unus exstet rex omnium Deus,« etc.




ANNO DOMINI DCLXXXuI.
IOANNES PAPA u.





NOTITIA HISTORICA IN IOANNEM PAPAM u.


  Ioannes, natione Syrus, ex prouincia Antiochia, ex patre Cyriaco, sedit annum unum, dies nouem [undecim]. uir ualde strenuus, atque scientia preditus, et omnimodo moderatus. Hic post multorum pontificum tempora, uel annorum, iuxta priscam consuetudinem a generalitate in ecclesia Saluatoris que appellatur Constantiniana electus est, atque exinde in episcopio [episcopium] introductus. Hic, dum esset diaconus, missus est a sancte memorie Agathone papa in regiam urbem cum aliis sacerdotibus, representans locum apostolice sedis in sancta sexta synodo, que per Dei prouidentiam ibidem congregata [Cod. Luc. add. uel celebrata est] est. Expleta autem exinde a clementissimo principe relaxatus, magnum gaudium Ecclesie secum detulit. Id est, ipsam sanctam sextam synodum, uel edictum clementissimi principis confirmans eamdem synodum. Nec non et alias diuales iussiones releuantes annone capita patrimoniorum Sicilie, et Calabrie non pauca, sed et ceptum [Cod. Luc., cemptum; al. preceptum  frumentum] frumenti similiter, uel alia diuersa, que Ecclesia Romana annue minime exurgebat [poterat] persoluere. Hic consecratus est a tribus episcopis, Ostiensi, Portuensi, ueliternensi, sicuti predecessor eius Leo papa. Huius temporibus regnauit domnus Iustinianus Augustus defuncto patre initio mensis Septembris, indictione decima quarta.  Qui clementissimus princeps, Domino auxiliante, pacem constituit, cum nec dicenda gente Saracenorum decennio terra marique, sed et prouincia Africa subiugata est Romano imperio atque restaurata. Hic post multorum annorum curricula propter transgressionem ordinationis Ecclesie Turritane [in Sardinia], quam sine auctoritate pontificis fecerat Citonatus archiepiscopus Calaritanus, pro eo quod antiquitus ordinatio fuit sedis apostolice, et ad tempus concessa fuerat ipsa [ipsius] ordinatio eidem Ecclesie. Postmodum proteruia faciente archiepiscoporum per precepta pontificum ab eadem ordinatione suspensi sunt iuxta determinationem sancte memorie Martini pape. Et facto concilio sacerdotum Nouellum episcopum, qui ab eodem archiepiscopo ordinatus fuerat sub ditione sedis apostolice redintegrauit atque firmauit, quorum chirographus archiuo ecclesie detentus est [retinetur]. Qui sanctissimus uir diutina infirmitate detentus est, ut etiam uix ordinationem sacerdotum explere potuisset. Hic dimisit omni clero,  monasteriis, diaconibus et mansionariis solidos mille et noningentos. Fecit autem episcopos per diuersa loca numero tredecim. Qui etiam sepultus est ad beatum Petrum apostolum sub die secundo mensis Augusti, et cessauit episcopatus menses duos, dies octodecim.





[a 2Kb] EXEMPLAR DIuINAE IUSSIONIS IUSTINIANI AUGUSTI Directe ad IOANNEM papam urbis Rome, in confirmationem sexte synodi Constantinopolitane.

 In nomine Domini Dei et Saluatoris nostri Iesu Christi, imperator Cesar Flauius Iustinianus, fidelis in Iesu Christo, pacificus, pius, perpetuus Augustus;  Ioanni uero uiro] sanctissimo ac beatissimo archiepiscopo antique alme urbis Rome atque uniuersali pape.

 [a 1Kb] Magnum studium, magnam sollicitudinem nos habentes pro stabilitate immaculate Christianorum fidei, dehinc namque clementissimum nostrum Deum adiutorem, et susceptorem nostre serenitatis esse confidimus, aduersus omnem inimicum Christo dilecte nostre reipublice, dum cognitum est nobis quia synodalia gesta, eorumque definitionem, quam et instituere noscitur sanctum sextum concilium, quod congregatum est in tempore sancte memorie nostri patris, in hanc a Deo conseruandam regiam urbem, apud quosdam nostros iudices remiserunt. Neque enim omnino preuidimus alterum aliquem apud se detinere ea, sine nostra piissima serenitate, eo quod nos copiosos [copiosa] misericordia noster Deus custodes constituit eiusdem immaculate Christianorum  fidei: sed mox adduximus nostros Patres sanctissimos ac beatissimos patriarchas cum uestre beatitudinis apocrisiario, et sanctissimum senatum, uerum etiam Deo amabiles metropolitas et episcopos, qui hic in regia urbe commorantur, et deinceps militantes incolas sancti palatii, nec non et ex collegiis popularibus et ab excubitoribus, insuper etiam quosdam de Christo dilectis exercitibus, tam ab a Deo conseruando imperiali obsequio, quamque ab orientali [F. deest coniunctio et] Thraciano, similiter et ab Armeniano, etiam ab exercitu Italie, deinde ex Cabarisianis et Septensianis, seu de Sardinia atque de Africano exercitu, qui ad nostram pietatem ingressi  sunt, et iussimus prefatas synodalium gestorum chartas in medium adduci, et coram supradictis omnibus lectionem eorum fieri: omnesque diligenter audientes signare ipsas fecimus: quorum auditorum uniuersitas in nostris manibus eas prebuit chartas, ut debeamus nos tenendo inuiolatas conseruare ipsas, ut non licentia fuerit in quolibet tempore his qui timorem Dei nolunt habere, aliquid corrumpere aut submutare ab his que inserta sunt in prenominatis synodalibus gestis, quas totas chartas bene definitas in temporibus sancte memorie nostri patris, ex probabilibus sanctis patribus, qui proprie lingue et manuum fidem apud Dominum nostrum Iesum Christum uerumque Deum existentem, confirmasse dignoscitur, et confitentes eam docuisse, nos speramus  clementissimum nostrum Deum, quia usque dum noster spiritus statutus est ex Deo esse in nobis, ipsas chartas illibatas et incommutabiles semper conseruabimus. Ad insinuandum itaque uestre paterne beatitudini huiusmodi capituli motiones, preuidimus et earum scientiam notam fecisse beatitudini uestre. Et manu diua [Siue diuina]. Diuinitas te seruet per multos annos, sanctissime ac beatissime Pater. Data decimo tertio Kalendas Martias, Constantinopoli in imperiali domo, piissimoque et perpetuo Augusto Iustiniano imperatore, anno secundo, et post consulatum eius anno secundo , indictione decima quinta [b 1Kb] .




ANNO DOMINI DCXC.
SANCTUS IULIANUS TOLETANUS EPISCOPUS NECNON IDALIUS ET FELIX BARCINONENSIS ET TOLETANUS EPISCOPI.





NOTITIAE HISTORICAE.


 Iulianum Toletanum antistitem Felix, et ipse aliquando eidem sedi prefectus, graphice descripsit eo elogio quod Hildefonsi de Scriptoribus ecclesiasticis, libello subiici consueuit. Distinctum esse hunc a Iuliano Pomerio, quem cum laudasset sub nudo Pomerii  nomine Gennadius  , reuocauit iterum in scriptorum Catalogum sub integro Iuliani, cognomento Pomerii, nomine sanctus Isidorus  : quinti seculi scriptorem, Mauritanum, sed in Galliis florentem, nemini dubium est  . Attamen non pauci contendunt Iulianum  quoque Toletanum de quo agimus Pomerium similiter fuisse cognominatum, quos inter Bellarminus  , et Labbeus  , et Barthius lib. Aduersar. X, cap. 14. Innituntur nempe Roderici Toletani testimonio, qui et lib. III, cap. 13, sic appellat; et libri Iu, capite 3, detulisse ait Urbanum pariter Toletanum episcopum ad Asturias ob Maurorum metum scripta beati Hildefonsi et Iuliani Pomerii: quo nomine uerisimilius est non alium quam nostrum intelligi. Sed plane Rodericus, aut falli equiuoco nominis, aut glossemate ascititii cognominis a transcriptore aliquo fedari potuit. Saltem is auctor in causa uidetur fuisse aliis  , ut ex duobus eumdem facerent: in quo errore confirmati sunt exinde quod alter Prognosticum scripserit futuri seculi ut ex Felice, alter Prognosticos tres de future uite contemplatione libros, ut ex Honorio, post Isidorum, constat. Plane nullus dubito, quin si Toletano huic nostro presuli Pomerio nomen fuisset, id Felix uite  Scriptor non reticuisset. Quinimmo tertium Pomerium obtrusit Pseudo-Iulianus in Chron. n. 369 duobus non contentus. Frustra tamen iacitur rete ante oculos pennatorum, ut sacro utar eloquio.

Increbuit apud posteros fama, Iulianum ex traduce Iudeorum, uti idem Rodericus Toletanus loquitur, productum fuisse: quod cum annotare idem uite auctor omiserit, subdubitari a quibusdam  uideo. Plures tamen Roderico credunt  nec temere; cum Isidorus ei Pacensis  iisdem uerbis auctor rei fuerit. Natus autem, baptizatus, et educatus Toleti, tam litterarum, quam uere sapientie studiis, sub Eugenio secundo Hildefonsi decessore, una cum Gudila diacono, quem strictissimo amicitie uinculo habuit obstrictum, mire profecit. Auebant ambo sese addicere monastice uite; sed frustratam fuisse eorum deuotionem apertissimis uerbis ait Felix. Quare impotentia quadam fauendi rebus suis actos iure dixeris, qui catalogo Benedictinorum Iulianum adscribunt  .

 Atque ideo alium fuisse oportet Iulianum sancti Michelis abbatem, qui Toletano concilio undecimo inter alios subscriptus legitur in eadem ecclesia Toletana. Leuita fuit, presbyter, ac demum post Quiricum, qui anno obiit 681, electus antistes; iisque in sacerdotio isto uirtutibus uere pastoralibus instructum se prodidit, quas uite scriptor sigillatim enumerat, usque ad Egicanis tertium scilicet annum, redemptionis uero humane 690, pontificii eius ultimum. Interfuit, et ante alios subscripsit quatuor conciliis Toletanis: duodecimo, anno 681, decimo tertio, anno 683, decimo quarto, anno 684; Eruigii regis primo, quarto, et quinto; necnon decimo quinto, Egicanis primo, redemptionis autem Christiane 688. Sanctorum legitur albo adscriptus, non solum in Breuiario Toletano die 8 Martii, et aliis nostrarum ecclesiarum  ; sed et apud Usuardum 6 eiusdem ita: »Ciuitate Toleto, depositio Iuliani episcopi, qui apud eiusdem loci incolas famosissimus  habetur.« Lipomanum, Suriumque 23 Iunii, et recentiora Martyrologia cum Romano, die octauo.

Plurima is reliquit doctrine sue monumenta posteris commendata, que tamen magnam partem periere. Et ex illorum serie, quam Felix accurate persecutus fuit, scripsisse eum sancti Spiritus ubertate repletum, et irrigui fontis affluentia preditum, ut idem ait Felix, latino, et ultra uires illius etatis  eleganti sermone, ingenioque facili, copioso, atque suaui, quod Ioannes Mariana censuit, nouimus.

Prognosticorum futuri seculi librum, ad beatum Idalium episcopum  directum, habentem in capite epistolam, que ipsi est directa, et orationem. Superest quidem hoc Prognosticon futuri seculi, quomodo id ab auctore appellatum ex epistola constat Idalii Barcinonensis episcopi, eius ad cuius preces sese operi accinxit Iulianus: quam nobis conseruauit Codex monasterii Corueiensis, indeque d'Acherius in Spicilegium suum immisit . Que ipsa, credo, est epistola ipsi  ab Idalio directa, cuius meminit Felix. Ac descripsit quidem is germanis notis Prognosticum. »Cuius Codicis opus, ait, discretum in tribus libris habetur, ex quibus primus De origine mortis humane est editus: secundus De animabus defunctorum, quomodo sese habeant ante suorum corporum  resurrectionem: tertius De suprema corporum resurrectione.« Non hec diuisio ab alio quam ab auctore, quantumuis Felix id subindicare uideri possit, quod ex Idalio hac de toto opere censura, quam subiecimus, constat. »In quo quidem quamlibet primus liber quadam ex parte peccantibus asperitatem metumque incutere uideatur: duo tamen subsequentes libri maxima fiducia christicolarum releuant corda ob spem future resurrectionis, et regni, quod se fidelibus Christus daturum promisit.«

Editum est hoc Prognosticon in Bibliothece uu. PP. uolumine nono; olim tamen Lipsie in Germania publicatum per Michelem Blum anno 1536, in-4o. Secundo Parisiis 1554, cuius editionis Morales meminit ; et ad hanc Andreas respexit Resendius, quum in ad Queuedum epistola doctissima eoque uiro digna, sublatum sibi refert a Parisiensi quodam hospite ante annos uiginti suum huius libri Codicem: quem librum postmodum ait se recepisse  typis excusum, non tamen a mendis, quibus scatebat, repurgatum. Tertio inde Duaci, 1564, per Ludouicum de Winde, auspiciis tamen et opera Bethii Eponis Belge doctissimi, qui tamen ignorasse mihi uidetur superiores editiones. Manu exarati operis huius Codices asseruantur apud nos in monasterio Spine Cisterciensium, quem uidit Morales  , ubi preponi huic aliud opus de doctrina nouitiorum inscriptum asseuerat. uidimus nos unum et alterum in-4o et in-8o penes Martinum uasquium Siruelam Hispalensem portionarium, eruditissimum uirum. Exstat et alius in bibliotheca Basileensi, de quo Spizelius testis est  . Alius ille est, quem Resendius sibi inuolatum dolebat.

Responsionum item librum, ad quem supra  directum, in defensionem canonum et legum, quibus prohibentur Christiana mancipia dominis infidelibus deseruire. Cautum id Toletano concilio III, cap. 14, et Iu, c. 66, lege 13 et 14  tit. 2, lib. XII Legum uisigothorum. Post hec omnia Eruigius rex primo regni sui anno prohibitionem eandem instaurauit; pena tamen capitis, quam Sisebutus transgressoribus indixerat, sublata et in molliorem transformata, leg. 22, et 13, et 16, tit. 3, eodem lib. XII. Quam spero illustratum et confirmatum iuisse Iulianum ueterum testimoniis et congruis argumentis in his responsionibus.

 Apologeticum Fidei, quod Benedicto Romane urbis pape directum est  . Et occasione huius scripti.

Aliud item Apologeticum De tribus capitulis, de quibus Romane urbis presul frustra uisus est dubitasse. Res sic se habet. Sub Agathone papa et Constantino Pogonato imperatore Constantinopoli habita fuit sexta ecumenica synodus contra Monothelitas, qui negabant in Christo esse duas uoluntates, duabus naturis diuine atque humane correspondentes, anno 680, et sequenti. Cuius precipuam actorum partem, id est diffinitionem, Leo II, pontifex, qui Agathoni diem suum obeunti anno 682, post septem menses eodem anno successerat, ad Hispaniarum ecclesiam solemniter misit, ut predicta synodalia instituta, auctoritate etiam huius nostratis ecclesie suffulta manerent, ut loquuntur Patres Toletani decimi quarti concilii capite secundo. Leonis epistolas ad episcopos Hispanie unam, ad Quiricum tunc adhuc in uiuis  agentem Toleti presulem alteram, Simplicio quoque comiti tertiam directam, Garsias Loaisa noster ex Codice cenobii sancti Ioannis Regum Toletani publicauit in notis eiusdem concilii . Quarta ad Eruigium regem adiecta est ab aliis. Exstantque omnes in communibus editionibus conciliorum  . Quas iniuriane excluserit Baronius  a Leoninis comperte fidei monumentis inquirendi non est hic locus.

Allate sunt Leonis he littere ad Hispanias hieme exeuntis anni 683 aut ineuntis 684, post nuper dimissum concilium Toletanum decimum tertium, quod Nouembri mense anni 683, sub Eruigio rege, et Iuliano iam tunc presule Toletano, habitum fuit, ut colligi datur ex canone tertio sequentis decimi quarti concilii. Cum autem importunum esset dimissos e Toletana urbe et nationali concilio patres adhuc hiemali stricta gelu terra, ut aiunt, singulos prouinciarum conuentus iterum conuocare: placuit interim Iuliano nostro Apologeticum scriptum ad eumdem  Romanum pontificem, Constantinopolitane fidei confirmatorium, dirigere, interim dum cogende synodi ex diecesis sue episcopis opportunitas adueniret. Huius Apologetici mentio exstat in eiusdem decimi quarti Toletani concilii capite quarto. »Placuit proinde illo tunc tempore, aiunt Patres, apologetice responsionis nostre responsis satisfacientes Romano pontifici ea ipsa gesta  firmare, etc. Sed cuinam pontifici? Non Leoni, qui paulo post datam epistolam, cuius antea meminimus, eodem scilicet anno 683, Iunio mense obierat; sed Benedicto II, eius successori, qui post decem a Leonis obitu menses anno 684 fuit creatus pontifex  . Ita expresse Felix in huius Apologetici mentione.

Paulo post eodem anno conuocata diecesanorum prouincie Carthaginensis, synodus ab eodem Iuliano , cui et uicarii ceterarum prouinciarum metropolitanorum suorum nomine interfuerunt: Constantinopolitana  eadem acta , necnon et Apologeticum super iisdem premissum , plene laudauit et approbauit. De Apologetico autem hocce Iuliani scripto non ita solide placuit Benedicto pontifici. Quinimo Iuliano rescribens, cuidam eius  homini nonnulla uerbis intimauit, que in laudato Apologetico exorbitare quidem a recto Ecclesie dogmate sibi uiderentur: nempe quod dixisset auctor, »uoluntatem genuisse uoluntatem in diuinis,« sicut et »sapientiam sapientiam:« item »tres substantias in Christo esse,« corpus scilicet, animam, atque deitatem; duoque alia, que ignoramus. De quibus omnibus explicate magis proditis ac recto sensu donatis, ueterumque patrum testimoniis confirmatis, Iulianus ipse statim ad Benedictum responsionem adornauit, cuius meminit ipse, Toletanorum, qui concilio decimo quinto interfuerunt, patrum ore; atque ipsum est alterum, siue secundum Apologeticum, cuius Felix meminit, De tribus capitulis, de quibus Romane urbis presul frustra uisus est dubitasse; cuiusque tenorem contextumue, patres iidem Toletani si actis eiusdem Xu Concilii intexerent, opere pretium sese facturos existimauere  . Quode recte, ut solet, Ambrosius Morales lib. XII, cap. 58,  aliique  .

Rem quoque narrat Rodericus Toletanus lib. III, cap. 14. »Eius in tempore  librum De tribus substantiis  quem dudum Romam miserat primas sanctissimus Iulianus, et minus caute tractando Benedictus papa Romanus indixerat reprobandum , ob id quod  uoluntas genuit uoluntatem: sanctus Iulianus ueridicis testimoniis in hoc concilio ad exactionem prefati principis per oracula eorum que [Forte quos] Romam transmiserat, uerum esse firmauit; et Apologeticum fecit, et Romam misit per suos legatos presbyterum, diaconum et subdiaconum, uiros eruditissimos et in omnibus Dei seruos et in diuinis scripturis imbutos, cum uersibus etiam acclamatoriis, secundum quod et olim transmiserat, De laude Romani imperatoris. Quod Roma digne et pie recipiens, cunctis legendum indixit, atque imperator acclamando:  Laus tua, Deus, in fines terre, lectum sepius notum fecit. Qui et rescriptum domino Iuliano per suprafatos legatos cum gratiarum actione, et cum honore remisit; et omnia quecumque scripsit iusta et pia esse deprompsit  .«

Cesar Baronius  increpat Rodericum, eo quod dure nimis expresserit Benedicti pape de Apologetico sententiam, reprobationis usurpato nomine; quodque minus caute hanc eum interposuisse, inconsulte idem scripserit. Sed durius plane concepta sunt concilii Xu Toletani hec de eadem re uerba, que tacito Benedicti nomine, quod decuit, cetera Rodericianis longe magis aculeata sunt. »Iam uero si post hec, et ab ipsis dogmatibus patrum, quibus hec prolata sunt, in quocumque dissentiant, non iam cum illis est amplius contendendum; sed maiorum directo calle inherentes uestigiis, erit per diuinum iudicium amatoribus ueritatis responsio nostra sublimis, etiamsi ab ignorantibus  emulis censeatur indocilis. Que aliquanto liberiora, quam ut Iuliani modestiam  erga Romanum pontificem decerent, Ioanni Mariane uisa sunt   . Non autem dubito quin in errore cubet eiusdem Roderici  lectio uulgaris: dum imperatori (Constantino scilicet Pogonato, aut Iustiniano   Constantinopoli degenti, id quod Rome factum fuit, nempe Apologetici a Iuliano transmissi, lectionem  et approbationem  incongruenter attribuit  .

Clarissimus uir mihique pro Theseo nostratis historie Ambrosius Morales, ad hunc locum ueniens, obseruauit plura in libris Roderici uulgaribus menda contra ueterum, quos se uidisse testatur, manuscriptorum Codicum fidem, atque inter alia istud quod nunc arguimus, de imperatoris importune facta hoc loco mentione, cuius loco mentionem pontificis laudati Codices diserte habent, inoleuisse. In duobus etiam Codicibus Toletanis, altero cenobii sancti Ioannis Regum ordinis sancti Francisci, altero bibliothece Templi maximi, ex quibus uariantes lectiones curiosissime olim decerptas apud me habeo, pro illis: atque imperator acclamando, etc., constanter legitur: atque imperatori  acclamando: quam lectionem absurdi nichil continere contendimus; si nempe summus pontifex lecti et approbati Iulianei opusculi  exemplum  , cum acclamatione seu elogio: Laus tua, Deus, in fines terre, ad imperatorem Constantinum religiosissimum principem, qui Constantinopolitane magne synodi congressum, et Monothelitarum damnationem promouerat, testimonio ei futurum, ultime orbis terrarum Hispane ecclesie, cum Greca et uniuersali conspirantis, transmiserit.

Nisi placeat Rodericum ex Isidoro Pacensi, e cuius ore uerba sepius capere amat, corrigere: ut atque summo imperatori acclamando, quomodo editum est in Sandoualis Isidoro, legatur. Sergium quidem papam laudant Morales et Mariana, atque hic Rodericum in re laudans ad cuius manus iam Petri regentis cathedram liber peruenerit. Ego in Roderico Sergii nomen haud inuenio. Item cum hic post Benedicti, et qui Benedicto successerunt  Ioannis u et Cononis obitum, non ante annum 687 exaltatus fuerit: uix admittendum existimo, alii quam Benedicto  Apologeticum directum, quod ait Felix; aut ab alio quam a Ioanne eius successore, qui Nouembri mense 686 in pontificatum ascendit, receptum fuisse. Quocum bene conuenit quod Iulianus ipse inter Patres Toletanos anno 688 concilium Xu celebrantes, ante biennium sese scriptum illud ad partes direxisse asserit. Has sane, inquit, quatuor specialitates capitulorum  que ut a nobis solida efficerentur, hortati sunt, quid a quo fuerit doctore prolatum, congesto in uno responsionis nostre libro catholicorum dogmate Patrum, ante hoc biennium parti illi porrexissemus dignoscendum. 

Unum autem et alterum, antequam ab Apologetici huius mentione discedamus, annotare opus.  Primum est Pseudo-Iulianum falsa dicere in supposititio chronico , quum ita ait: »Sanctus Iulianus mittit Apologeticum cum expositionibus ad papam Sergium, et carmine ad imperatorem Heraclium Iustinianum in laudem ipsius. Respondent illi eleganti epistole [Forte epistola]« Similia Pseudo-Luitprandus ad annum 689. Sergius, uti iam monuimus, anno 687, cathedre Petri fuit impositus. Iulianus uero in synodo Toletana sequenti anno 688 habita professus fuit se ante biennium Romam direxisse. Non ergo ad Sergium nondum eo tempore pontificem, quod ait Iulianus, mittere potuit, nisi ter scripsisse Romam asseramus antistitem Iulianum: semel quidem cum confessione ecclesie Hispane, seu Constantinopolitani dogmatis approbatione: iterum priuata destinatione Benedicto dirigens Apologeticum  iam dictorum, tandemque  tertio eumdem concilii nomine et auctoritate presignatum, cum Sergius iam esset pontifex. Quod quidem innuere uidetur Isidorus Pacensis.

Plane tamen a uero abit in eo quod Iustinianum II cognomento Rhinotmetum, hoc est, naso truncatum, Constantini Pogonati filium, Heraclium Iustinianum appellat. Silent enim de hoc agnomine Greci omnes et Latini: quo tamen alicubi, scilicet apud Lucam Siculum ueterem historicum appellatum fuisse Constantinum saltem Pogonatum patrem, testimonio contendi potest Baronii cardinalis . Hic est Petrus Siculus, non Lucas, De uana et stolida Manicheorum heresi scriptor: quem cum Latina uersione publicauit primus Ingolstadii Mattheus Raderus ; quemque laudatus cardinalis nunc Lucam, nunc Petrum, annotante uossio in libro De Historicis Grecis  uocat. Sed fefellit summum uirum is, qui ei Greca Siculi Latine subministrauit.  Que enim Latine apud Baronium sonant, »de singulis e uestigio refert  ad imperatorem Iustinianum Augustum, qui post Heraclium Constantinum imperii sceptra gubernauit;« Grece aliter habent, scilicet , . Que Raderus uertit: »De singulis e uestigio refert ad Iulianum Augustum, qui post Heraclium imperii sceptra gubernauit.« Minime quidem Heraclii nomine Constantinum Iustiniani Iunioris patrem, ac in imperio antecessorem, significare uoluit, quod existimauit Baronius, Grecus auctor; sed cum Iustinianos duos, alterum ante alterum post Heraclium imperio prefuisse nosset: posteriorem hunc intellexit subindicauitque. Nec nouum est aut infrequens, cum bono illo Homero, pseudo-historicos dormitare nostros.

Prosequitur idem hypobolimeus Iulianus, misisse Iulianum Toletanum una cum Apologetico et eius expositionibus, carmen ad imperatorem in laudem  ipsius. Quinimo et ad Sergium papam carmen aliud. Isidorus Pacensis ansam dedit. »Apologeticum factum Rome  per suos legatos, etc. Iterum: cum uersu acclamatorio  , secundum quod et olim transmiserat, De laude imperatoris, mittit.« Hac super Isidori area  quam sumptuose edificauit Pseudo-Iuliani architectus! Prolixam quidem totius rei narrationem cum duplici carmine, altero ad Iustinianum imperatorem, altero ad Sergium papam, tamquam Chronici partem, ab Hieronymo Higuera in notis ad Luitprandum  exhibitum legimus. Que quidem olim ut coagmentaretur postea corpori formata, pretermissa est tamen eo immitti; et in armariis Toletani Promethei tamquam truncus iners relicta; e quibus tandem a Ramirezio  educta, insignem oppido figline Toletane indicem atque uestigium chartis impressit. Tota enim illa, que uti Iulianei Chronici portio ab Higuera laudatur, e Chronico nunc abest.  Quare nec prestabimus ei fidem, que et auctori ipsi parum digna et inepta etiam Iulianeis quisquiliis commisceri, uisa est.

Qua in censura, interim dum nobis de Codice Iuliani archiepiscopi carminum aliquo preiudicate auctoritatis non alias constat, duo illa carmina, ad imperatorem et ad Sergium papam, comprehensa uelim, tamquam supposititia et recentioris manus  .  Non enim alia quam e Iuliani Pseudo-Chronico excerpta uerba producere uoluit note auctor Higuera; quantumuis partem eius rotundo, uti uocant, partem uero cursiuo charactere, quasi non eiusdem auctoris uerba essent, typographus per errorem ediderit. Quod enim se e manuscripto libro sancte Iuste carmina ista deprompsisse auctor ait: non ad Higueram, qui nulla fuit unquam sancte Iuste bibliotheca aut Codice usus; sed ad eum, qui simulauit se Iulianum S. Iuste archipresbyterum, absque dubio referri debet. Sed iam pergamus ad alia opera.

De Remediis blasphemie libellum, cum epistola ad Adrianum abbatem  .

De sexte etatis comprobatione [Al. demonstratione] aduersus Iudeos: qui habet in capite, ait Felix, orationem et epistolam ad Dominum Eruigium regem. Describit et ipse argumentum et partitionem operis: »Est tamen, ait, idem Codex tribus libris distinctus. Nam primus eorum habet ueteris Testamenti  quamplurima documenta quibus absque aliqua supputatione annorum Christus Dei filius, non nasciturus, sed iam natus, patule declaratur. Secundi uero series libri decurrit per ostensam apostolorum doctrinam, que dilucide monstrat Christum in plenitudine temporis de Maria uirgine natum, non in annis a principio mundi collectis. Tertii quoque libri excursus sextam etatem, in qua Christus natus est, haud dubie adesse ueris documentis ostendit: in quo quinque preterite etatis seculi, non in annis, sed prefixo generationum limite, distinguuntur.« Huc usque Felix.

Exstat opus inter ueterum Patrum opera uolumine quarto, quod et olim, ac primum lucem uiderat Hagene per Ioannem Secerium 1532 in 8o una cum Testamento XII patriarcharum filiorum Iacobi, per Robertum Lincolniensem episcopum e Greco in Latinum conuerso. Suam huic editioni commodauit operam Menardus Moltherus Augustanus, uetusto exemplari usus Laurentii, monasterii Eberbacensis  in Phenigoia abbatis, prefationemque multa cum operis commendatione adiecit. Laudauit quoque olim Isidorus Pacensis in fine sui Chronici: »Sic enim, ait, sanctissimus Iulianus Toletanus episcopus in librum [libro], quem contra Iudeos de sex etatibus seculi scripsit, dicens, etc.« Sequuntur uerba ipsius Iuliani, ac post integrum eius testimonium: »Denique, ait, sanctissimus et ualde in hoc opere pretium [An pretioso?] doctissimus Iulianus sic in libello inquit, quem supra fati sumus.« At que libro tertio huius demonstrationis continetur, annorum supputationem, paulo aliter digestam et emendatiorem ea que apparet in editionibus Bibliothece sanctorum Patrum Parisiensi et Coloniensi, inuentam a se in ms. exemplari, annotatum uoluit Philippus Labbeus in Noua bibliotheca mss. librorum, siue specimine antiquarum lectionum . Posseuinum consule in Apparatu , Barthium lib. XIX, Aduersariorum cap. 14,  ubi et multis aliis operis uasti ac doctissimi locis quedam eius sanat, explicat, illustratue testimonia. Absolutum sane hoc a se opus fuisse anno Domini 686, sub Conone pontifice Romano, iussuque Eruigii regis, testatur ipse auctor in epistola preliminari ad Eruigium, et in fine libri tertii.

Librum carminum diuersorum, in quo sunt hymni, epitaphia, atque de diuersis causis epigrammata  numerosa. Ita Felix. Andreas noster Resendius ad Bartholomeum Queuedum scribens  ait se in Germania uidisse carminum Iuliani libellum, sed apud hominem, qui neque unius diei usuram prestare uoluerit. uenetiis in bibliotheca sancti Antonii, que fuit cardinalis Grimani, opusculum quoddam Iuliani Toletani ecclesie episcopi exstare docet Thomassinus  : cui annectitur, ait, opusculum carminibus exaratum antiquissimo charactere. Que uerba an huc pertineant, lectoris iudicium esto. De carminibus ad Sergium papam et ad Iustinianum Iuniorem Cesarem directis, interim abstinemus, dum non ostendatur nobis unde ad posteros ea peruenerunt, censuram adiicere.

Librum Epistolarum, plurimarum, ut ait Felix.

Librum Sermonum, in quo  est opusculum modicum de uindicatione domus Dei, et eorum qui ad eam confugiunt  . De eodem argumento est liber Responsionum, de quo infra.

 librum, de quo Felix: Item librum, ait, De contrariis, quod Grece uoluit titulo adnotari: qui in duobus diuisus est libris, ex quibus primus dissertationes continet ueteris Testamenti, secundus Noui. S. Isidorus lib. Originum II, cap. 31. Contrariorumque genera quatuor sunt, que Aristoteles anticimena, id est opposita, uocat. Siue apud Grecos ii sunt loci, siue sacre Scripture, siue aliorum auctorum qui explicandi proponuntur, quos uulgo dicimus Textus. Sanctus Ioannes Chrysostomus homilia 39, in Genesin: , , : hoc est, uidistis, dilectissimi, quomodo nichil est otiose in diuina Scriptura positum. Ex quo precipue testimonio hunc uocabuli usum aliud agens confirmauit uir doctissimus ac diligentissimus Petrus Lambecius Cesareus Leopoldi I imperatoris chronographus et bibliothecarius, Commentar. de bibliotheca Cesarea lib. uI, pag. 71: igitur contraposita, siue opposita utriusque Testamenti  sunt, que explanantur, testimonia.

Editum fuit iam olim absque auctoris nomine Ioannis Alexandri Brassicani iurisconsulti opera Basilee 1530. Deinde ex officina Coloniensi Ceruicorni in 8o, anno 1532, ex codice, ni fallor, Fuldensi longe antiquissimo. Parisiis quoque cum Iunilio Africano in Genesin prodiit. Sed Andreas Schotus Iuliano Toletano restituit, ut insereretur cum eius nomine magne ueterum Patrum bibliothece Coloniensi, in cuius Xu uolumine nunc legitur. Felicis quippe fidem secutus, habuit et alium rei sponsorem, Samsonem abbatem in libro adhuc inedito, sed a Garsia Loaisa in bibliotheca Toletane ecclesie reperto, aduersus Hostigesium Malacitanum episcopum, qui sub annum 864 scriptus fuit.

Xystus tamen Senensis  hoc opus,  quod incipit: Cur in Genesi septem, Richardo tribuit Cluniacensi monacho, qui floruit XII seculo sub Adriano Iu papa, et imperatore Frederico I, cui tamen unicum, quod exstaret, historicum opus Philippus Bergomas  , et Raphel uolaterranus  tribuere. Alphonsus Castrensis  Saluiano Massiliensi eadem adscribit . Necnon et similiter inscriptum opus edidisse olim Bertharium Casinensem abbatem, testes sunt Leo Ostiensis lib. I, cap. 33, Chronici Casinensis, et Petrus Diaconus De uiris illustribus Casinensibus cap. 12, quod Berthario huic adscriptum possedisse olim D. Constantinum Caietanum, testis est Leo Allatius in Apibus Urbanis; et uel nunc exstare in Casinensi bibliotheca, D. Angelus de Nuce Rosanensis archiepiscopus amicus noster uir optimus et eruditissimus, in notis ad Leonis Chronicon  monitum uoluit. Fortasse tamen hic diuersus liber est a superiore, quamtumuis similiter inscriptus. Ut ut sit, procul dubio esse debet,  opus Iulianum Toletanum scripsisse  .

Librum item historie, prosequitur Felix, de eo quod Wambe principis tempore in Galliis exstitit gestum. Inseruit historie sue hanc historiam Lucas Tudensis; ediditque cum nota diuersi auctoris Franciscus Schotus in quarto uolumine Hispanie illustrate; seorsumque, et Duchesnius postea inter Scriptores historie Francorum tomo I , in multis autem diuerse. Incipit: Solet uirtutis esse animorum incitamentum, etc. uestigiaque exstant, uel in principio ipso, equalis eorum temporum gestorumque scriptoris. »Hac de re, inquit, ut timidis et pigris mederi possit, relationem preterite rei nostris temporibus gestam inducimus per quam ad uirtutem subsequentia secula prouocemus. Affuit in diebus nostris Wamba, etc.« Quam quidem Iuliani historiam in Wambanis in Toletanam urbem ingressu triumphali, et illis uerbis »eternis proscriptionibus recognoscat«, tam priore Schoti, quam posteriore  Duchesnii editione concludi, non recte, iudicio meo, existimabimus. Iulianeum enim prorsus est, quod ad finem hunc in utraque editione prescriptum sequitur; deestque in Duchesniana, exstat uero in Schoti alia, sed tanquam Luce Tudensis iam scriptura sit; incipitque: Perfidorum denotata transgressio, etc. Quod cuicumque, uel minus attente legenti, statim liquido apparet. His quidem nunc primum a nobis Iuliano restitutis, Lucas predictus sermonis sui tenorem ibi tandem attexit: Et quia prepediente malignitatis auctore, etc. Et historiam hanc publici eo tempore quo dicimus iuris factam esse non animaduertit, cum De historicis Latinis scriberet uossius: dum ignorare an lucem uiderit, attamen prope diem uisuram sperare se ait .

Hic et Pseudo-Luitprando argutari in mentem uenit;  sed quam frigide et incogitanter  ! »Sanctus Iulianus scripsit uitam sancti Hildefonsi. Felix preterea scripsit uitam sancti Iuliani Toletani episcopi. Idemque adiecit Chronico, quod sic incipit: In nomine Domini incipit Chronicon, quod sanctus Iulianus composuit. Illud: Natus est autem Witiza; alii tribuunt Gunderico. Nihil de additione certe hactenus reperitur. Falsus est et stupiditate sua se prodit planus. Iulianus non scripsit Chronicon, sed de uno regis Wambanis bello Gallico historiam. At in quo historia et Chronicon differant, germanus Luitprandus ignorare non potuit, quod pueri sciunt.

Hic non tamen moratur in huius loci notis pater Higuera. Ait enim: »Chronicon quod nomine Wulse circumfertur, etiam est Iuliani; nisi quod illud de Witiza additum est a Gunderico, quamquam hoc ultimum tamquam incertum relinquit.« Scripsit igitur, si fidem huic habemus, Chronicon Iulianus noster. Ita uidetur is censuisse de Wulse Chronico, et  hanc suam sententiam ut proferret, imposuisse huic suo Luitprando, necnon gemello eius Iuliano ad annum 692, num. 359, de quo nos alibi. uerba etenim illa, que Felicis esse aut Gunterici annotat, in Iuliani hac qua de loquimur historia, non leguntur. Forte autem in illa sunt que Wulse adscribitur, neque hactenus prelo subiecta fuit; sed tamen proprium hoc fuisse nomen illius, qui perbreuem Gothorum usque ad Hispanie excidium sub quo uixisse creditur historiam scriptam reliquit, et absque ulla causa Iuliano attribui, loco suo, ubi de Wulsa nobis agendum erit, confirmabimus. Profecto hec Iuliani historia, ueluti continuatio Isidoriane de Gothorum regibus historie, atque Hildefonsi appendicis, habita fuisse uidetur; imo et cum Isidorianis confusa. Chronici etenim Exiliensis auctor anonymus Isidoro tribuit, et Gothorum ab eo scripte historie Wambanis aduersus rebellem Paulum gesta, uti iam diximus in Isidoro  .

Librum Sententiarum ex decade psalmorum beati  Augustini breuiter summatimque collectum. Ita Felix obscura sententia. Nisi decadem tantum primam psalmorum innuere uoluerit  .

Excerpta de libris sancti Augustini contra Iulianum hereticum collecta. Hi sunt elaboratissimi illi Augustini, uel ipsius iudicio , contra Iulianum Eclanensem episcopum libri sex, de quibus post alios Henricus de Noris Augustinianus noster agit lib. I Historie pelagiane, cap. 21.

De diuinis iudiciis libellum ex sacris uoluminibus collectum, in cuius principio, inquit Felix, est epistola ad dominum Eruigium comitatus sui tempore  pro eodem libello directa. Hic postea Eruigius aduersus regem conspirans, exauctorauit eum, et monasterio inclusit iudiciorum diuinorum securus; Casilone autem filia et herede in uxorem data  Egice Wambanis consobrino, iustaque regnandi forma  pii quidem atque modesti principis appellationem obtinuit.

Librum Responsionum contra eos qui confugientes ad ecclesiam persequuntur. Oportet diuersum opus hoc esse ab eo, quod appellauit Felix De uindicatione domus Dei, et eorum qui ad eam confugiunt, de quo supra, eiusdem tamen argumenti. Que quidem duo scripta pro sacrarum edium immunitate occasionem forsan dedere concilii Toletani XII Patribus quos inter fuit Iulianus noster, de hac re, canone nempe decimo, cauendi; cum scilicet Reccesuinthi regis quadam lege , minus ad religionem templorum attente aut pie sancitum non ita pridem fuisset.

Librum Missarum de toto circulo anni in quatuor partes diuisum, in quibus aliquas uetustatis incuria uitiatas ac semiplenas emendauit atque compleuit, aliquas uero ex toto composuit. Hec Felix. Pars igitur fuit Iulianus integri corporis Isidoriani  libri Missalis, quo Mixtarabes usi postea sunt de quo egimus in Isidori et Hildefonsi monumentis.

Librum item, Felix tandem ait, Orationum de festiuitatibus, quas Toletana Ecclesia per totum circulum anni est solita celebrare, partim stylo sui ingenii depromptum, partim etiam inolita antiquitate uitiatum, studiose correctum, in unum congessit, atque Ecclesie Dei usibus ob amorem reliquit sancte religionis  . Hunc librum, et uasto quidem uolumine, in Toletane Ecclesie bibliotheca seruari docuit me olim Hieronymus Romanus de la Higuera, historiam eius adhuc ineditam Toletane urbis et regni in schedis legentem. In eo autem, qui penes nos est, accuratissime transcripto eiusdem bibliothece catalogo, nichil quod ad hunc Orationum librum respicere uideatur, offendimus.

Adiicienda sunt ad Felicis hanc librorum Iuliani enarrationem, que alias de his legitur. Huius namque  esse pro certo habetur.

Appendix ad librum siue additionem sancti Hildefonsi De uiris illustribus: siue potius unicum eiusdem sancti uiri elogium. Quod tamen cardinalis Baronius Iuliano alteri, hoc est Toletane Ecclesie, non quidem episcopo, uerum diacono, attribuit ; exstareque ait loco prefationis in uolumine sancti Hildefonsi operum, que in lucem protulit Franciscus Feuardentius. Manuscripti libri, uel Iuliano diacono, uel Iuliano episcopo adscribunt. Nec diuersi sunt inter se. Iulianus enim quum Hildefonsus ad superos abiit, diaconus adhuc fuisse refertur, unde potuit elogio inscribere Iulianum diaconum. Patet id quod assumimus ex Felice: »Post decessoris sui obitum diuine memorie Hildefonsi a decimo septimo ferme anno Reccesuinthi principis; necnon et per omne Wambanis imperii tempus, usque ad tertium regni gloriosissimi Egicanis regis annum, in leuitici, presbyterii, ac pontificatus  honore consistens, celebre nomen obtinuit.« Sunt  et Codices, qui Felici duo hec elogia, et Hildefonsi et Iuliani, attribuunt  . Ediderunt hanc appendicem Lipomanus et Surius die XXIII Iunii. Que et exstat in Catalogo scriptorum ecclesiasticorum, qui editus fuit in sancti Isidori operum Matritensi editione, unde Mireus ad suam transtulisse uidetur  .

Henricus Canisius ex codice bibliothece Bauarice ms. publicauit tomo I bibliothece sanctorum Patrum Bignei, Iuliano nostro adiudicans, Commentarium in Nahum prophetam; attamen mutilum, aut uix ceptum: quatuor enim tantum expositionem prophete uersuum laudatus Codex continebat. Sed de Iuliano hec satis  .

Idalius ad nos pertinere uidetur, si uera sunt que de eo Hieronymus Paulus, uir doctissimus ducentis ab hinc fere annis, et Franciscus Tarafa, Hieronymi Puiades testimonio  scriptum reliquere; plura nempe ipsum elucubrasse opera, e quibus pauca exstant.

 Habemus certe unam et alteram epistolam, quarum prior ad Iulianum directa est, cuius supra mentionem fecimus in Spicilegio d'Acheriano , conseruata ex ms. libro Corbeiensis monasterii  . Posterior hanc sequitur in eodem Spicilegio ad Sunifredum Narbonensis prime sedis episcopum, mittens ad eum Iuliani Toletane prime sedis episcopi, hoc est metropolitani, Prognosticon futuri seculi.  In qua epistola notandum est paruam tunc fuisse urbem, que nunc adeo increbuit, Barcinonem; siquidem ait, »cum deuotus essem in hac ciuitatula, cui indignus presideo. Hunc Narbonensem antistitem Sunifredum uocat Rodericus Toletanus lib. III Histor. Hisp. cap. 42 et 13, ex eoque Gallie Christiane auctores. Concilio quidem is interfuit Toletano decimoquinto primus post metropolitanos: quod  concilium cum celebratum fuerit anno 688, Idalii in eo locus satis indicat antiquioris ordinationis prerogatiua ceteros precessisse. Certe in huic proxime antecedenti Nationali, quod inter Toletana decimumtertium audit, ante quinquennium habito: Laulfus diaconus eiusdem Idalii uices egit. In XII similiter totius Hispanie, quod in annum 681 incidit, eius nomen desideratur; sed neque ullius Barcinonensis exstat episcopi. Quare ab anno 674 successisse Raymundo Idalium credit Puiades , uixisseque usque ad annum 690, uel circiter .

Eundem Iulianum Toletanum antistitem laudauit siue elogio ornauit Felix, et ipse Toletanus post Hispalensem  presul. Subiicitur uulgo id elogium Hildefonsi libello De Scriptor. ecclesiast. et Iuliani eiusdem De Hildefonso appendici  . Erat in uiuis adhuc anno 694 quo celebratum fuit concilium Toletanum  XuII, cui hunc interfuisse, subscriptiones licet interciderint, Rodericus Toletanus docet. Hunc Felicem Pseudo-Luitprandus Iriensem fuisse ante alia episcopum, Iulianique Chronicon nonnichil auxisse, concionatorem magnum, necnon acerrimum fidei defensorem ac beate uirginis Marie clientem exstitisse, credere nos uoluit . Irie fuit reuera episcopus Felix quidam, ut ex subscriptionibus conciliorum Toletanorum XII anno 681, XIII 683, Xu 688, nouimus. Hunc tamen Felicem Iriensem, Hispalensibus inde mactum infulis, ut credamus, aliis testimoniis peruincendum est. Quale autem Iuliani Chronicon idem continuauerit Felix, edoceri cupimus: qui nec fidem habemus Pseudo-Iuliano eundem libelli de XII Scriptorum uitis auctorem iactanti .



S. IULIANI TOLETANI EPISCOPI uITA SEU ELOGIUM, AUCTORE FELICE TOLETANO ETIAM EPISCOPO.





MONITUM.

Quod nos facturos promisimus, et uero fecimus in sancti Hildefonsi uita, ut PP. Toletanorum gesta uiteque historiam non proprio stylo persequeremur, sed nonnunquam uestustiora aliorum de illis testimonia produceremus, que firmiorem facerent fidem, id ipsum in presentiarum efficimus, sancti Iuliani Toletani uitam ex Felice archiepiscopo item Toletano transcribentes, qui elogium eius adiecit ad sancti Hildefonsi librum de uiris illustribus, iam sepius laudatum. Neque enim erat cur nostram huius narrationi preferremus, que cetera omnia testimonia et antiquitate et auctoritate longe superat. Habet enim antiquitatis, quantum desiderari potest, cum a Felice conscriptum sit, Iuliani cetaneo, omniumque fere que narrat oculato teste, atque calente adhuc memoria hec de Iuliano scribenti. Auctoritatis uero habet non minus, cum ab eo uiro testimonium proficiscitur qui Iuliano ipsi post Sisbertum in episcopatu successit Ecclesiamque Toletanam  septem annos summa cum laude gubernauit, mortuus anno 700 aut circiter. Accedit etiam quod in huiuscemodi monumentis multum ualet, non ad unum, sed ad quamplurimos mss. Codices exactum hoc elogium a nobis in lucem proferri, mire inter se consentientes, in designanda presertim eius uite chronologia, ut optime animaduertit P. Florez tom. u Hispanie sacre de Iuliano agens, cuius editionem representamus. Nos ergo in eo non tantum quod corrigeremus, non uidimus, sed eius potius uerbis nonnullos errores de Iuliani rebus profligauimus, atque quasi adhibita luce dissipauimus in notis adiectis, que in eo fere uersantur omnes. uale.





INCIPIT uITA. 

 1. [a 1Kb] Iulianus discipulus [b 1Kb] Eugenii secundi, Carthaginis prouincie metropolitanus, post beate memorie Quiricum quarto in loco preceptorem suum sequens, urbis regie pontificale culmen adeptus est: cuius uidelicet ciuitatis proprius ciuis exstitit [c 1Kb] , atque in eiusdem urbis principali ecclesia sacrosancti baptismatis fluentis est lotus, et illic ab ipsis rudimentis infantie enutritus.

2. Denique dum ad puerilis forme deuenisset etatem, sancte memorie college sui Gudilanis leuite ita sociali uinculo est innexus, et indiuidue caritatis unione coniunctus, ut et ambos inuiolabilis caritas unum esse ostenderet, et unitas in ambobus prefixa non duas animas, sed unam his inesse monstraret. Tanta itaque erat inter eos adepte unanimitatis  communio, ut secundum Actuum apostolorum historiam in duobus corporibus unum cor tantum putaretur et anima una: sistebant quippe in consilio prouidi, et in definitione uni, in laudabili operatione concordes: quique diuino afflante Spiritu theoretice, id est, contemplatiue quietis, delectati sunt perfrui bono, et monastice institutionis constringi repagulo.

3. Sed quia aliter in superni numinis fuit iudicio, eorum est nichilominus frustrata deuotio. Quanquam tamen minime peregissent desiderati itineris cursum  [d 1Kb] , non tamen desierunt a pie deuotionis studio. Et dum sibi mallent tantum prodesse per fugam, ceperunt postmodum proximorum salute uotis gliscentibus niti. Erant enim in subditis docendis operose uirtutis, in profectu eorum desiderabiles, in seruitute Dei feruentes, in desiderio decoris domus Domini strenui, in seniorum obedientia presto, atque si fieri posset, ut omnium emolumentorum obtinerent uirtutum, animis feruentioribus studebant. Igitur diuinorum iudiciorum dispensatione, sancte recordationis Gudila diaconus sexto Idus Septembris funeste mortis euentu, anno octauo Wambanis principis sub digna confessione Dei clausit supremum curriculum; cuius corpusculum in monasterio S. Felicis, quod est [e 1Kb] Cabensi in uillula dedicatum, dilectissimi socii  sui exhibitione honorifice requiescit humatum.

4. Post eius itaque discessum aliquantula intercapedine temporum, post sancte memorie Quiricum idem egregius Iulianus prefate urbis est unctus primatu, tanto laudis titulo predicandus, quanto diuersarum uirtutum ope suffultus, suis temporibus mirifice composuit Ecclesiam Dei. Quinimo ut ex quo tempore clarescere ceperit, per hunc textrinum et telam stamine pie relationis pandam. Post decessoris sui obitum diuine memorie Hildefonsi, a decimo septimo ferme anno Reccesuinthi principis, necnon et  per omne Wambonis imperii tempus usque ad tertium regni gloriosissimi Egicanis regis annum, in leuitici, presbyterii ac pontificatus honore consistens, celebre nomen obtinuit [a 3Kb] .

5. Fuit enim uir timore Domini plenus, prudentia summus, consilio cautus, discretionis bono precipuus, eleemosynis nimium deditus, in reuelatione miserorum promptissimus, in suffectu oppressorum deuotus, in interueniendo discretus, in negotiis dirimendis strenuus, in prouidendis iudiciis equus, in sententia parcus, in uindicatione iustitie singularis, in disceptatione laudabilis, in oratione iugis, in diuinarum laudum exsolutione mirabilis. Quod si forsan in officiis diuinis quidquam, ut solet, difficultatis occurreret, ad corrigendum facillimus, pro sacris luminibus  uehementer admonitus, in defensione omnium Ecclesiarum eximius, in regendis subditis peruigil, in comprimendis superbis erectus, in sustentatione humilium apparatus, debita auctoritate munificus, amplectende humilitatis bono opimus, ac generaliter uniuersa morum probitate conspicuus, in pietate affluens, ut non esset cui in augustiis constituto non subuenire uellet; ita unius caritatis exuberans, ut non a se boni quidpiam cuique postulanti ex caritate prestare desisteret: sic denique se Deo charum maluit exhibere in omnibus, et prestabilem hominibus cunctis ostendere, ut et illi usquequaque placeret,  et hominibus propter Deum, si fieri potest, deuota satisfaceret mente. Tanto nobilium precedentium uirorum dignis meritis cequans, quanto ab eis in nullo uirtutum corpore exstitit infimus [b 1Kb] .

6. Ecclesiasticos itaque bene habitos ordines in sui regiminis sede sollicitiori cura seruauit; uitiatos utiliter subcorrexit: minus habitos prudenti dispositione instituit, ac de officiis quam plurima dulcifluo sono composuit. At nunc, quoniam sancti Spiritus ubertate repletus, et irrigui fontis affluentia preditus fulxit, summam librorum eius, quos per eum Deus ad utilitatem Ecclesie sue deprompsit, istinc lector addisce.

7. Conscripsit etenim librum [c 1Kb] Prognosticorum  futuri seculi ad beate memorie Idalium episcopum directum, habentem in capite epistolam, que ipsi est directa, et orationem. Cuius Codicis opus discretum in tribus libris habetur. Ex quibus primus de origine mortis humane est editus; secundus de animabus defunctorum, quomodo sese habeant ante suorum corporum resurrectionem; tertius de suprema corporum resurrectione. Item librum responsionum ad quem supra directum in defensionem canonum et legum, quibus prohibentur Christiana mancipia dominis infidelibus deseruire.

8. Item [d 2Kb] Apologeticum fidei, quod Benedicto  Romane urbis pape directum est. Item aliud [a 3Kb] Apologeticum de tribus capitulis, de quibus Romane urbis presul frustra uisus est dubitasse. Item libellum [b 1Kb] de remediis blasphemie cum epistola ad Adrianum abbatem. [c 1Kb] Item librum de sexte etatis comprobatione, qui habet in capite orationem et epistolam ad dominum Eruigium regem. Est tamen idem Codex tribus libris distinctus. Nam primus eorum habet ueteris Testamenti quamplurima documenta, quibus absque aliqua supputatione annorum, Christus Dei Filius non nasciturus, sed iam natus patule declaratur. Secundi uero series libri decurrit per ostensam apostolorum doctrinam, que dilucide monstrat Christum in plenitudine temporis de Maria uirgine natum, non in annis a principio mundi collectis.  Tertii quoque libri excursus sextam etatem, in qua Christus natus est, haud dubie adesse ueris documentis ostendit. In quo quinque preterite etates seculi non in annis, sed prefixo generationum limite, distinguuntur.

9. [d 2Kb] Item librum carminum diuersorum, in quo sunt hymni, epitaphia, atque de diuersis causis epigrammata numerosa. Item librum plurimarum epistolarum. Item librum sermonum, in quo est opusculum modicum de uindicatione domus Dei, et eorum  qui ad eam confugiunt. [e 1Kb] Item librum de contrariis, quod Grece uoluit titulo adnotari, qui in duobus diuisus est libris: ex quibus primus dissertationes continet ueteris Testamenti, secundus Noui.

10. Item [f 1Kb] librum historie de eo quod Wambe principis tempore Galliis exstitit gestum. Item librum sententiarum, ex decade psalmorum B. Augustini breuiter summatimque collectum. Item excerpta de libris S. Augustini contra Iulianum hereticum collecta. Item libellum de diuinis iudiciis, ex sacris uoluminibus collectum, in cuius principio est epistola ad dominum Eruigium, comitatus sui tempore pro eodem libello directa. Item librum responsionum contra eos qui confugientes ad ecclesiam persequuntur.

11. Item [g 1Kb] librum missarum de toto circulo anni,  in quatuor partes diuisum; in quibus aliquas uetustatis incuria uitiatas ac semiplenas emendauit atque compleuit, aliquas uero ex toto composuit. Item librum orationum de festiuitatibus, quas Toletana Ecclesia per totum circulum anni est solita celebrare, partim stylo sui ingenii depromptum, partim etiam inolita antiquitate uitiatum, studiose correctum in unum congessit, atque Ecclesie Dei usibus ob amorem reliquit sancte religionis.

12. [h 6Kb] Presulatus autem honorem et sacerdotii dignitatem  annis decem obtinuit, mense uno, diebus septem. Quique etiam ineuitabilis mortis preuentus occasu, anno tertio Egicanis principis, pridie Nonas Martii, era septingentesima uigesima octaua, diem  uite clausit extremum, ac sic in basilica gloriosissime sancte Leocadie uirginis sorte sepulcrali est tumulatus.



[PROGNOSTICON.]





ADMONITIO IN SEQUENTEM TRACTATUM.


 Damus primum locum, lector optime, huic opusculo, quod futuri seculi inscripsit auctor eius S. Iulianus, propterea quod postremis licet uite sue temporibus elaboratum, ceteras eius lucubrationes longe antecellit cum argumenti dignitate, tum doctrine prestantia. Res siquidem pertractat grauissimas per sese, et quibus nichil fere est in hominum uita, uniuersaque theologia maius. Quid enim sublimius, quid augustius, ac prope dixerim diuinius, quam de animorum nostrorum statu tum mortis tempore, tum post mortem ante iudicium extremum, tum denique in ipso iudicio questio? Prognosticum omnium absdubio iucundissimum, et fructuosissimum, cuius cognitione nullum non delectari quammaxime oporteret pre manibus illis popularibus diuinationibus, quibus homines etiam minime uulgares sepissime capiuntur. Neque uero minus scitu digna sunt quamplurima alia, que in predicti argumenti tractatione prestringit: de prouidentia, et predestinatione diuina, de peccato originali, de baptismo paruulorum, de officiis angelorum erga homines, de orationibus et oblationibus pro defunctis, de pia cadauerum humatione, de igne infernali, de penis purgatorii, etc., que omnia quanti sint momenti nemo non uidet.

 Iam autem ratio in eis exponendis adhibita non parum habet commendationis. Nam et argumentum est perspicue congruenterque in tres libros distributum iuxta triplicem animorum nostrorum statum, in morte, post mortem usque ad iudicium extremum, et in ipso iudicio; deinde unusquisque liber in multiplices ac iucundissimas questiones  diuisus est: quas tamen auctor ita dissoluit, ut perpetuis sanctorum Patrum antiquorum sententiis usus, nichil prorsus preter eorum effata de suo se addere uelle profiteatur. Genus scribendi, sicut prudentissimum, et in loco tutissimum, sine Scriptura sacra, Ecclesieue traditione atque auctoritate nichil de religione concludere, ita singularem animi moderationem demonstrans, eo magis predicandam, quo in uirum cadere intelligimus, in omni disciplina uersatum, et in re presertim theologica eruditissimum, quique iugem ueterum lectionem, ac pene infinitam memorie uim, cum ingenii acumine, scribendique facultate minime uulgari coniungeret. Dignus propterea quem cum doctioribus, sanctioribusque predecessorum suorum conferamus, ne illos dicamus quodammodo superasse.

Quo loco, qua occasione, et ad quem huiusmodi opusculum scriptum fuerit, superuacaneum est commemorare, cum omnia abunde exponantur ab ipso Iuliano in epistola  ad Idalium Barcinonensem episcopum, uirum satis doctum, et egregie pium, qui Iulianum Toletanum uelut omnis doctrine uirtutisque magistrum colebat.

Quo uero anno, non est ita facile definire. Quod si coniectura aliquid assequi possumus, ad annum 688 uel 689 eius scriptio referenda uidetur. Narrat enim Iulianus enatam huius disputationis occasionem ex mutuo colloquio habito cum Idalio, cum hic Toleti sub Pasche tempus uersaretur. Idalium uero non constat Toletum uenisse, preterquam ad concilium Toletanum Xu, quod anno 688 celebratum est. Accedit quod eodem ipso anno rex ad bellum profectus dicitur, cum Iulianus de absoluendo opusculo cogitauit. Quod de Egica rege interpretamur, cum Eruigius eius predecessor pacis studia perpetuo secutus sit. At Egica, qui iam exeunte anno 687 regnum est adeptus, bellum suscipere non ualuit ante annum 688. Ut ut sit, in postremis Iuliani lucubrationibus hec procul dubio recensenda est.

Quarto iam  prela subiit hic tractatus. Primo Lipsie anno 1536 cura Ioannis Cochlei; secundo Parisiis anno 1554 ex ms. Andree Resendii, ut asseritur. Tertio Duaci anno 1564 procurante Betio Epone, in academia Duacena professore regio: eodem pio consilio, quo Ioannes Cochleus ante annos 28 usus fuerat; nempe ut hoc ueteri monumento, religionem ab hereticis impudenter impetitam defenderent, opponendo illorum temeritati ac nouitati, in unius hominis testimonio, qui seculo septimo uixerat, totius retro antiquitatis doctrinam circa precipua controuersiarum capita. Qua de re digna est que ab omnibus legatur supra laudati Betii Eponis prefatio ad Philippum II Hispanie regem, eius editioni prefixa, que preter summam pietatem et eloquentiam quam pre se fert, magnam continet laudem et operis et auctoris. Omnes he tres editiones eo pluris estimande sunt, quod ex diuersis Codicibus mss. sint expresse, adeoque sibi mutuo lucem aliquando adferant. Namque illa alia quarta, quam significauimus, ab editoribus Bibliothece Patrum profecta, nichil per se habet commendationis, quippe que ad exemplar Duacene conformata est.

Iam autem accipe, quid nos in hac nostra prestiterimus. Cum nullum Codicem antiquum ad manus habuerimus  editiones duas Lipsiensem et Duacenam inter se diligenter contulimus, ex quibus neutram perpetuo secuti sumus, sed ex altera alteram mutuo emendauimus, si quando aperte peccant. Interea uariantes utriusque lectiones descripsimus, et propria loca, unde sanctorum Patrum sententie uerbaue desumpta sunt, queque auctor minime indicauit, diligenter inquisita atque collata designauimus, annotantes si quid edita a nostris discreparent. Que tamen opera nostra in sancti Eugenii et Iuliani Pomerii testimoniis nequidquam fuit. Periere enim absdubio opuscula in quibus Iulianus laudatas sententias perlegerat: cuius tamen diligentie hec fragmenta debemus.





SANCTI IULIANI TOLETANI EPISCOPI FUTURI SAECULI LIBRI TRES. 



[PRAEFATIO.]



AUCTORIS EPISTOLA, Que prefationis locum habet in ueteribus Codicibus mss.


Sanctissimo ac pre ceteris familiarissimo mihi in Domino Idalio, Barcinonensis sedis epis Iulianus indignus Toletane cathedre episcopus.

Diem illum clara redemptorum omnium exceptione perspicuum, quo [a 1Kb] presenti anno pariter in urbe regia positi passionis Dominice festum festiuo cordium  ardore suscepimus, quis recolendum dignis ualeat affectibus explicare? Illo tunc [b 1Kb] actum est, ut congrua tante festiuitatis silentia expetentes, remotiorem secreti locum intraremus. Illic diuine passionis compluendi imbribus, discretis ambo stratibus lectulorum excipimur, ubi dum eterne lucis spiculo [c 1Kb] communius tangeremur, sacra lectio in manibus sumpta est. Lectum est in diurno silentio [d 1Kb] . Dominice tunc passionis secreta, congestis Euangeliorum  concordiis, scrutabamur. At ubi uentum est ad quemdam lectionis desiderabilem locum, quem nunc recordari non ualeo, concutimur, gemimus, suspiramus. Sublime quoddam iubilum in nostris mentibus nascitur, et subito in quamdam contemplationis arcem pertrahimur. Oborte lacryme conatum lectionis auertunt, communis meror reiicit librum, et solius mutue collationis fecundari munere opperitur. Quis ibi diuinus sapor nostros animos [a 1Kb] attigerit, que superne caritatis dulcedo mentibus mortalium se illapsa diffuderit, quis aut scriptis [b 1Kb] explicet, aut relatu condigne uocis sufficiat explicare? Eras enim tunc  podagrici doloris contortionibus tabidus, sed multo amplius spe diuine contemplationis erectus. Credo  quod tunc omnis tibi dolor corporei cruciatus fugerit, cum diuinum illud inter nos cepit colloquium agitari. Ibi tunc [d 1Kb] plenissime sensi quam bonum sit et quam iucundum [e 1Kb] habitare fratres in unum ; quando illud sancti Spiritus unguentum quod a Deo capite nostro in oram uestimenti eius  descenderat, magne necessarieque perquisitionis [f 1Kb] nos accensione lustrabat. His ergo [g 1Kb] ferculorum dapibus inuitati, cepimus inter nos querere quomodo se habeant [h 1Kb] anime defunctorum ante illam ultimam corporum resurrectionem, sicque collatione [i 1Kb] mutua nosceremus, quid futuri post hanc uitam essemus: ut uiuaciter et ueraciter de hoc negotio cogitantes, tanto certius presentia fugeremus, quanto futura perscrutantes nosceremus  auidius.

Orte ergo ex hoc negotio quedam questiuncule sunt, que diuersitate sui non leniter [i 1Kb] animos nostros attigerunt. Sed de his optimam solutionem uel definitionem sensus breuitate non ualentes colligere, erectus est nostrorum pariter animus, ut quidquid nobis de hac re in questionem uenisset, stylo percurrente annotari deberet; sicque quidquid [k 1Kb] ex hoc ipso respondendum ratio posceret, quidue catholicorum magistrorum sensu definitum existeret, memoria sacre lectionis nobis exprimeret: nec librorum reuolutione [l 1Kb] continua, sed uiue uocis id ageretur recordationis industria [m 1Kb] . Tunc ego [n 1Kb] , ni fallor, urgentibus uobis, accito notario, capitula de premissis questiunculis eodem die in presentia uestri, quanta potui  breuitate, collegi. Sed in diuinis rebus impatiens, ut assolet, tue sanctitatis [o 1Kb] animus, tenuitatis mee  uires suauissimo familiaritatis imperio cegit, et indiuidue societatis precepto constrinxit, ut hec ipsa, que superius in questionem uenerant, et que digesta titulorum nobis [p 1Kb] iam formatione placebant, mox ut datum mihi diuinitus otium persensissem, et uno tota et breui uolumine complicanda congererem, et quid ex hoc maiorum auctoritas senserit, appositis eorum sententiis [q 1Kb] demonstrarem; ut iam in perquisitione talium questionum, numerositas librorum querenti anime laboriosa non esset, sed multiplicem lectoris sitim hec collecta breuitas satiaret. Insuper quoque definitum est a nobis, alterne caritatis commercio, ut de resurrectione ultima corporum, quante possent [r 1Kb] cause uel questiuncule memorie nostre se recolende [s 1Kb] ingerere, simili titulorum  stylo renotanda curarem. Extra hos ergo duos libros [t 1Kb] illud quoque socio mestificati cordis affectu fieri censuimus, ut his duobus precedentibus libellis, primus liber conderetur de huius corporis morte, qui titulorum simili distinctione conformatus [u 1Kb] precederet, et legentis animum immoderato mortis metu perterritum, spe celestium erigeret gaudiorum; sicque post depositionem [u 1Kb] uel receptionem corporis huius, quis et quantus sit sanctis animabus eterne beatitudinis fructus, sequentium librorum haberetur renotatione expressus. Hec igitur tota illa tunc desiderabili die [x 1Kb] acta uel definita mecum ipse cognoscis.

At modo, quia bellica profectio gloriosi principis ab urbe regia turbulentos cuneos populorum secum  abegit, quo credo actum esse, ut salum mentis nostre post turbines [y 1Kb] placidis aurarum flatibus inciperet reserenari; et tui precepti et mei promissi recordari me contigit. Egi ergo, etsi non ut debui, saltem ut potui, que promisi. Primum librum de origine humane mortis; secundum, quomodo se anime defunctorum ante resurrectionem corporum habeant; tertium de ipsa resurrectione conformans. [z 1Kb] Quod totum sub uno uolumine in tribus libris fore constituens, hoc principaliter huic uocabulum libro dedimus, ut ex meliore et maiore parte futuri seculi appellatur. In quo tamen [aa 1Kb] non mea, sed maiorum exempla doctrinamque reperies; et tamen si alicubi parum aliquid uox mea insonuit, non aliud quam quod in eorum libris legisse me memini, proprio  stylo conscripsi. Sed et ibi si qua forsitan aliter quam dicenda sunt dixi, aut aliter quam formanda  erant [a 1Kb] , temerator apposui, caritas que omnia suffert et tolerat, confitenti mihi ignoscat: idque apud animum [b 1Kb] tue sanctitatis obtineat, ut quod imbecillitatis nostre sensus minus docte formauit, prudentie uestre [c 1Kb] supplementum corrigat, elucidet et exornet: atque hoc pre ceteris a Domino obtentu precum [d 1Kb] obtineat, ut quidquid in hoc opere male cautus forsan delictorum contraxi, abolere iubeat commercium illud pii sanguinis Iesu Christi [e 1Kb] et Saluatoris nostri. Hoc igitur opus, non ad hoc tantum mihi formare perplacuit, ut quasi incognita legentibus demonstrarem, cum multos non dubitarem [f 1Kb] harum rerum scientiam multiplicium librorum uoluminibus didicisse; sed potius, ut sub uno collecta futororum [g 1Kb] ratio mentes mortalium eo uehementius tangeret,  quo sine labore hic posita perlegisset, et eo compuncta mens redderetur ad tempus, quo facillime hic illi cibus occurrisset oblatus [h 1Kb] . Hec ergo librorum formatio ordinata, pro notitia collecta sufficiat, ut in hoc speculo noster sese animus recognoscat. Nam si id quod futuri sumus, sedula meditatione ruminauerimus, credo, quod aut raro aut nunquam [i 1Kb] peccabimus. Sic enim scriptum est: Fili, in omnibus operibus tuis memorare nouissima tua, et in eternum non peccabis . His igitur peractis, que recordationis [i 1Kb] causa premissa sunt, id precor, id expeto [k 1Kb] , ut librorum hec oblata formatio, siue placens, siue displicens sit, aut censure uestre stylo meliorem sui [l 1Kb] subeat palmam, aut iudicii uestri [m 1Kb] debeat publicari sententia.





IDALII RESPONSIO [n 1Kb] . 


Sanctissimo, et mihi pre ceteris peculiari domino Iuliano Toletane prime sedis episcopo, Idalius Barcinonensis sedis episcopus.

Recordatione peccaminum meorum pauidus, et memoria ingentium criminum usquequaque perterritus, putaueram diuinas aures in meis penitus obduratas fuisse clamoribus, cum promissionis uestre minime perciperem opus. Et licet huiuscemodi causa nunc diuersis perturbationibus agitatus, nunc etiam optate opportunitatis euentu priuatus, aut  obliuione detentus, suggestionibus meis ualefactionem alternans, sanctitudini uestre intulerim minime preces; fretus tamen Saluatoris et Redemptoris nostri oraculo, quo discipulos sacrauit, dicendo: Si duo ex  uobis consenserint super terram, de omni re quamcunque petierint, fiet illis a Patre meo qui in celis est ; uestre quoque promissionis fiducia uberrime fretus, fixum corde tenebam, quod neque ueritas mentiri ullatenus posset, neque ueritatis cultor atque discipulus mendaciis deseruiret. Exspectabam ergo sanctitudinis uestre promissum,  spem magnam repositam habens in Domino Iesu Christo: orabam tamen, etsi non quotidie, certe sepe, ut idem qui ubique presens est, cordi nostro inspirator adesset, et uotis nostris effectum tandem prestaret.

Nunc ergo, quia Dominus memor fuit mei, et uotorum meorum me compotem fecit, gaudio os meum et linguam exsultatione repleuit, cum et uos perfectione sancti operis cumulauit, et me laboris uestri effectu ditauit. Dicam ergo illi cum exsultatione mentis Prophete sui uerbis: Benedictus Deus, benedictus Dominus, de die in diem . Adueniens namque quidam Iudeus, nomine Restitutus, quasi brutum, ut ita dixerim, animal, materiam lumini congruentem deportans, librum quem studiosa  breuitate, non solum ex antiquorum sanctorumque Patrum sententiis, uerumetiam, inspirante et docente Christo, labore ac studio proprio consummare, et nostre ineptie sanctitudinis uestre prudentia mittere procurauit, gemellis manibus obtulit.

Quem auiditate noscendi rapiens potius quam accipiens, citissime pandi, titulumque contra suspiciens, miratum me esse fateor, cur tanti et tam preclari mercimonii causa tam infido, et a cultu fidei alieno, uestra sanctitas crediderit baiulo. Sed illico illa ratione imbutus, qua thesaurus fictilibus uasis committitur, prefato Iudeo cur ea que acceperat, illesa detulerit, prius potius quam uobis, gratias egi, considerans ne forsitan immutatione dextre Altissimi ageretis, ut is qui caduca mercimonia uectare  solitus erat, diuinis eternisque mysteriis pararetur. Intellexi tamen in hac parte sancti et artificiosi cordis uestri humilitatem, que omne quod in dictis uestris uenustum, nitens, et purum existit, cum gratiarum actione referendo ad Deum, cuius uobis munere uenit, ingens et optimum reddit; uanam uero gloriam respuendo, eo idipsum abiectum uidentium obtutibus ostendere nititur, quo uiliori gerulo hoc idem credidisse cernitur.

Inspecto igitur prescripti codicis discussoque uocabulo, nullum penitus aliud reperire ualui nomen eidem operi congruentius, nisi quod ipse in principio sui uoluminis gestare uidetur. Appellatur enim Prognosticon futuri seculi, quod Latine prescientia futuri seculi dici non incongrue potest. In quo quidem  quamlibet primus liber quadam ex parte peccantibus asperitatem metumque incutere uideatur; duo tamen subsequentes libri maxima fiducia christicolarum releuant corda ob spem future resurrectionis, et regni, quod se fidelibus Christus daturum promisit. Reliquum uero totius codicis corpus legendo transcurrens, reperi illud quod iehsu Christus  Dominus in Euangelio loquitur: Omnis scriba doctus in regno celorum similis est homini patrifamilias, qui profert de thesauro suo uetera et noua . Euidenter enim et dubia effugata, et obscura in lucem producta sunt, cum et antiquorum Patrum decreta, et noue breuitatis indicia artificii uestri fructuoso labore ad medium sunt deducta. Manet ergo ex illorum sententia ueritas, ex uestro autem labore noua et uerissima breuitas.

Quidquid igitur ueraciter illi, caste, et sobrie in Dei causis senserunt, est tibi commune cum illis, ad cuius notitiam doctrina Domini hoc ipsum deduxit. uestre tamen sollicitudini tantumdem applaudit, quod curiositate instante, illorum sententias in unum collectas, pigris et torpentibus contiguo  relatu manifeste aperuit. Propter quod licet illi ministrauerint donante Christo materiam, uestro tamen operi totius laboris astipulabitur summa. Nam et aurum quamlibet originis ac nature sue obtineat splendorem, cum per formas aut etiam figurarum uarietates perite deducitur decenterque politur, artificis ingenium non immerito predicatur. Huius rei exemplo permotus, ingenii efficaciam, quam diuina cordi uestro intulit gratia, insigneque studium, quo uos in causis Christi desudasse cognosco, attollere laudibus procurarem, aut quia ego nequeo, alios predicare precarer, nisi quia id ipsum uobis displicere soleat, conscius essem. Restat ergo faciam quod uestre sanctitas desiderat anime.

Refert itaque mea pusillitas, imo mecum Ecclesie  uniuersitas, ad cuius notitiam insignia operis uestri deduxit nostra tenuitas, immense et ineffabili Trinitati, non quantas debet, sed quantas ualet gratiarum copias, quia in fine temporum aut pene  in consummatione mundi, effudit in corde beatitudinis uestre donum gratie sue simul et studium operis sancti, deditque in ore uestro directum et bene sonantem sermonem, quo et delinquentium corda terrendo sonaret, et bonis operibus deditos, in sanctis actibus confirmandos, igni celesti affatim animaret.

Oramus deinde maiestatis superne profusissimam pietatem, ut in presulatu Ecclesie sue ad illuminationem fidelium annos uite uestre protelando conseruet: et ita donum gratiarum suarum, quod cordi  uestro diffudit, exuberare concedat, ut catholicam plebem studiosis operibus doctrinisque sanctimonie uestre, bonorum omnium compotem reddat, proque laboris uestri sancta instantia, post longissima uite huius spatia, remissis iniquitatibus, tectisque peccatis, cum sanctis et electis suis celestia uobis ad possidendum regna concedat.



EIUSDEM IULIANI ORATIO AD DEUM.


Desertum Idumee cecus et morbidus possessor inhabitans, clamo ad te, Fili Dauid, miserere mei. Patriam enim meam eternam Ierusalem quero, ciues eius contemplari desidero; sed quibus [a 1Kb] ductoribus illuc transeam, non inuenio. Tu ergo qui temetipsum dignatus [b 1Kb] es ostendere uiam, porrige mihi manum tuam, qua illuc non iam cecus, sed uidens, sine aliquo latrocinantium impedimento perueniam. Tu enim solus, et talis es uia, que latronem non habet. Ecce anxium cor meum [c 1Kb] , pro reditu patrie illius diu tibi suspirans, immensa futurorum cura distenditur: cupiens, ut antequam illuceatur, hic iam future illius beatitudinis gaudia contempletur.  Querens enim, quis defunctorum animas [d 1Kb] fructus post mortem corporis huius maneat, que etiam glorificatio post receptionem corporum eos [e 1Kb] attingat, pro modulo uirium mearum, ac quantum ex disputatione maiorum [f 1Kb] dignoscere potui, quedam in hoc opere causarum instrumenta curaui colligere [g 1Kb] . Sed hec quoque, quantum potest dici a mortalibus, dicta sunt; non tamen omnia dici potuerunt, que futura esse necesse est [h 1Kb] , quia inscrutabiles sunt semite iudiciorum tuorum. Ego tamen in illius patrie sinum, de qua [i 1Kb] tanta dicuntur, cupiens euolare, peto ut per te, qui uia es, gradiar, in te, qui es ueritas, non offendam, ad te, qui es uita, perueniam. A te ergo [i 1Kb] , qui summe felicitatis es uia, nullis casibus diuidar, nullis rerum impedimentis  abrumpar; sed in te gradiens, latronem moriturus non patiar, mortuus [k 1Kb] accusatorem non perferam. Angelicis morientem me excubiis protege; euocatum ad te, extenso [l 1Kb] pietatis gremio consolare, ut ad te sine confusione ueniens [m 1Kb] , uideam que bona sunt in Ierusalem. Iam iam, Domine, satis est, quod hucusque peccatorum tenebris fuscatus, non interii. Unde ut et hoc ipsum, quod mihi uel fratribus meis [n 1Kb] ad remedium preparo, ne offensibile fiat in aliquo, te obsecro, te peto, per gloriosum illud sacri sanguinis tui commercium, et crucis tue inuictum, et uenerabile signum, ut non pro his uelut temerarius [o 1Kb] arguar, non ut erroneus contabescam, non cum illis puniar iudicandus, qui magna de corde suo, non de spiritu tuo, loquuntur. Ecce habes, mi Domine, me  pauperem tuum mendicantem et pulsantem, nec superbe nescita definientem, sed humiliter, que scienda sunt, agnoscere cupientem. Ciba ergo me, Domine [p 1Kb] , de omnibus promissis gratie tue, que hic etsi attingi [q 1Kb] non possunt, perfici tamen uera fidei firmitate creduntur; ut gaudium illud quod nullo hominum  stylo ualet comprehendi, quod oculos non uidit [a 1Kb] , et in cor hominis non ascendit, dones mihi misero et  hic feliciter prestolari [b 1Kb] , et illic pleniori rerum euidentia contueri.



INCIPIT PROGNOSTICON S. IULIANI LIBER PRIMUS. DE ORIGINE HUMANAE MORTIS.



CAPUT PRIMUM. Quomodo primum mors in mundum intrauerit.


Peccato primi hominis actum esse, ut mors in mundum intraret, Paulus apostolus docet: Per unum hominem, ait, peccatum intrauit in mundum, et per peccatum mors, et ita in omnes homines mors pertransiit, in quo omnes peccauerunt 



CAPUT II. Quod Deus immortales angelos creauerit, peccantibus autem hominibus mortem sit comminatus.

Mors in hominibus de peccati propagine uenit. Non enim eodem modo [a 1Kb] , quo angelos condiderat Deus, ita et homines condidisse credendus est; ut etiamsi peccassent, mori omnino non possent. Sed ita conditus est homo, ut perfunctus obedientie munere,  sine interuentu mortis, angelica eum immortalitas sequeretur, eternitasque beata; inobedientem autem, mors plecteret iustissima [b 1Kb] . Unde eosdem primos homines peccatores uidemus ita fuisse [c 1Kb] morte mulctatos, ut etiam quidquid ex eorum stirpe esset exortum, eadem pena teneretur obnoxium; non enim aliud ex his, quam quod [d 1Kb] ipsi fuerant, rasceretur. Pro magnitudine quippe illius reatus naturam damnatio [e 1Kb] mutauit in peius, ut quod penaliter precessit in peccantibus primis hominibus, etiam naturaliter sequeretur [f 1Kb] in nascentibus ceteris.



CAPUT III. De qualitate primi hominis [g 1Kb] , uel de pena mortis, qua post peccatum iuste damnatus sit.

Primus homo ea nature qualitate creatus est, ut  immortalitatis et mortis admodum capax, nec sic immortalis fieret, ut etiamsi peccaret [h 1Kb] , mori non posset; nec ita mortalis, ut si noluisset peccare, morti succumberet. Arbitrii quoque libertate donatus  est, ut iure aut beatus esset qui noluisset peccare cum posset, aut miser, qui cum potuisset peccatum uitare, non aliqua necessitate, sed propria uoluntate peccasset. Et quia nec recte factum, nec peccatum dici potest [i 1Kb] sine alicuius custodia uel desertione precepti, in paradiso preceptum constitutus accepit, ut qui posse non mori, et posse mori habuit in natura, aut exsecutione precepti uitalis probatus obediens, sic fieret immortalis, ut mori ultra non posset; aut preuaricatione eius deprehensus inobediens, sic inciperet esse mortalis, ut mortem uitare non posset. Hec mihi uidetur causa, qua primus homo preceptum accepit: et iusta pena esse [i 1Kb] , que peccanti merito sue preuaricationis accessit.



CAPUT Iu. Unde dicta sit mors.


Mors dicta est, quod sit amara, uel a morsu primi hominis appellata [k 1Kb] . Nam cum primus humani generis parens lignum uetitum per inobedientiam contigit, per morsum mortem incurrit [l 1Kb] .



CAPUT u. Tria esse genera mortis.

Et sciendum quod [m 1Kb] tria sunt genera mortis, id est, acerba, immatura, naturalis. Acerba infantum, immatura iuuenum, naturalis [n 1Kb] senum.



CAPUT uI. Quam aspera sit mors carnis, et quod plerumque molestiam eius non sentiant morientes.

Quod attinet ad corporis mortem, id est, separationem  anime a corpore, cum eam patiuntur qui morientes appellantur, nulli bona est. Habet enim asperum sensum [o 1Kb] , et contra naturam uis ipsa, qua utrumque diuellitur quod fuerat in uiuente coniunctum  atque consertum, tandiu moratur, donec omnis necetur et adimatur sensus, qui ex ipso inerat anime carnisque complexu; quando tantam molestiam [a 1Kb] nonnunquam unus ictus corporis, uel anime raptus intercipit, nec eam sentiri preueniente celeritate permittit.



CAPUT uII. Quod plerumque contingat, ut per asperam mortem [b 1Kb] liberetur anima a peccatis.

Quidquid illud est in morientibus, quod cum graui sensu adimit sensum, pie fideliterque toleratum [c 1Kb] , auget meritum patientie, non aufert uocabulum pene. Ita cum ex hominis primi perpetuata propagine proculdubio sit mors pena nascentis, tamen si pro pietate iustitiaque perpendatur, fit gloria renascentis.  Et cum sit mors peccati retributio, aliquando impetrat, ut nichil retribuatur peccato. Ita ex hoc [d 1Kb] beatus Gregorius dicit: »Scriptum est: Iustus qua morte preuentus fuerit, anima eius in refrigerio erit . Electi ergo qui ad perpetuam uitam tendunt, quid eis obest, si ad modicum dure moriuntur [e 1Kb] ? est enim nonnunquam fortasse eorum culpa, licet minima, que in eadem debeat morte resecari. Nam uir Dei contra Samariam missus, quia per inobedientiam in itinere comedit, hunc leo in eodem itinere occidit. Sed statim illic scriptum est, quia stetit leo iuxta asinum, et non comedit de cadauere eius [f 1Kb] . Ex qua re ostenditur, quod peccatum inobedientie in ipsa fuerit morte laxatum, quia idem leo qui uiuentem presumpserat  [g 1Kb] occidere, occisum non presumit attingere. Qui enim occidendi ausum habuit, de cadauere occisi comedendi licentiam non accepit .« Unde ita esse credendum est, quod plerumque de culpis minimis ipse solus pauor egredientes iustorum animas purget. Nam in ipso exitu uite anime electorum nimio terrentur metu, incerte utrum ad premium, an ad supplicium transeant. Quidam autem electi in fine suo purgantur a quibusdam leuibus peccatis; quidam uero in ipso suo fine hilarescunt, eternorum contemplatione bonorum [h 1Kb] .



CAPUT uIII. Quod mors bonum aliquod non sit [i 1Kb] , et tamen bonis bona sit.

 Mors, qua separatur corpus ab anima, est plerumque bonis bona; quia per eam pertransitur ad immortalitatem futuram. Non quia mors bonum aliquod facta est, que antea malum fuit, sed tantam Deus fidei prestitit gratiam, ut mors, quam constat esse  uite contrariam, instrumentum fieret, per quod transiretur ad uitam.



CAPUT IX. Contra eos qui dicunt, si in baptismo peccatum primi hominis soluitur, quare mors baptizatos homines subsequitur [i 1Kb] ?

Quos mouet, cur mortem homines patiantur, quorum per gratiam baptismi reatus absoluitur, intendant [k 1Kb] . Qui enim hec dicunt, solent argutis propositionibus dicere: Mors que in primum hominem uenit, de malo inobedientie accidit, et ideo pro originali illo peccato mortis unicuique conditio impertitur [l 1Kb] . Nos autem quorum originale peccatum in baptismate soluitur, cur mortis huius supplicio teneamur? His obiectionibus ratio probata [m 1Kb] respondet.  Sic enim de his doctor egregius Augustinus loquitur, dicens: »Ad hoc relinquitur anime experimentum separationis a corpore, quamuis ablato iam criminis nexu, quoniam si regenerationis sacramentum continuo sequeretur immortalitas corporum, ipsa fides eneruaretur, que tunc est fides, quando exspectatur in spe, quod in re non uidetur [n 1Kb] .«

Fidei autem robore atque certamine, in maioribus duntaxat etatibus, etiam mortis fuerat timor superandus: quod in sanctis martyribus maxime emicuit. Cuius profecto certaminis esset nulla uictoria, nulla gloria, quia nec ipsum omnino esset certamen [o 1Kb] , si post lauacrum regenerationis iam sancti non possent mortem perpeti corporalem. Cum paruulis autem  baptizandis, qui non ad baptismum propter Christi gratiam, sed propterea potius currerent, ne a corpore soluerentur, atque ita non inuisibili premio probaretur fides: sed iam nec fideles essent, confestim [p 1Kb] sui operis querendo et sumendo mercedem. Nunc uero maiore et mirabiliore gratia Saluatoris, in usum [q 1Kb] iustitie peccati pena conuersa est. De hoc quoque ita Iulianus Pomerius ait: »Ideo regenerati hinc ad eternam beatitudinem transire sine carnis morte non possunt, quia non presentis est uite, sed future omne bonum, quod in eis sacramenta, quibus regenerantur, efficiunt. Et utique, si spe salui fiunt quicunque saluantur, et spes non temporalis uite, sed eterne est, non spe aliqua saluarentur regenerati  in Christo, si non ad eternam beatitudinem consequendam, que non uidetur, cui militat spes, sed propter hanc uisibilem uitam sine termino possidendam, uiderentur uelle in Christo renasci: atque ita nec fideles essent, in quibus nulla esset inuisibilium  fides, et ad bona inuisibilia promerenda tepidi redderentur uite huius temporalis amatores [a 1Kb] .«



CAPUT X. Quod presto sint angeli, quando homines moriuntur.

Cum, imminente morte, anime a corpore separantur, angelos ibi adesse fatendum est, qui exeuntes a corporibus animas iustorum suscipiant, et piorum receptaculis introducant. Unde cum in Euangelio mentio diuitis et Lazari pauperis ageretur, sic scriptum est: Contigit mori inopem illum, et deferri ab angelis in sinum Abrahe . Qua sententia uerissime confirmamur [b 1Kb] , quod in separatione sanctarum animarum, et egressu a corpore, angelorum semper habeantur excubie.

Nam et sanctus Augustinus ex illa opinione disserens,  qua uoluit ostendere, si sciant mortui quid agant uiui, hoc quoque in disputatione predicte questionis interserens, ait: »Nisi enim essent angeli, qui possent interesse uiuorum et mortuorum locis, non dixisset Dominus iehsu: Contigit autem inopem illum mori, et efferri ab angelis in sinum Abrahe. Nunc ergo hic, nunc ibi esse potuerunt, qui hinc illuc, quem Dominus uoluit, abstulerunt« . Item idem doctor in libris de Trinitate sic dicit: »Quicunque de die in diem proficiendo renouatur in agnitione Dei, iustitiaque ac sanctitate ueritatis, transfert amorem de temporalibus [c 1Kb] ad eterna. In quo profectu et accessu, tenentem mediatoris fidem cum dies uite huius ultimus [d 1Kb] quemque compererit, perducendus  ad Deum quem coluit, et ab eo perficiendus, excipietur ab angelis sanctis, incorruptibile corpus in fine seculi non ad penam, sed ad gloriam recepturus.«



CAPUT XI. De timore mortis corporee.

Mortem carnis omnis homo timet, et mortem anime pauci. Pro morte carnis, que sine dubio quandoque uentura est, omnes curant ne ueniat: inde est quod laborant. Laborat, ne moriatur, homo moriturus, et non laborat, ne peccet, homo in eternum uicturus. Et cum laborat ne moriatur, sine causa laborat. Id enim agit, ut multum mors differatur, non ut euadatur [e 1Kb] . Si autem peccare nolit,  non laborauit [f 1Kb] , et uiuet in eternum. O si possemus excitare homines, et cum ipsis pariter excitari, ut tales essemus amatores uite permanentis, quales sumus uite fugientis [g 1Kb] ! Quid non facit [h 1Kb] homo sub mortis periculo constitutus? Gladio impendente ceruicibus, prodiderunt homines quidquid sibi, unde  uiuerent, reseruabant. Quis non continuo prodidit ne percuteretur, et post proditionem fortasse percussus est? Quis non continuo, ut uiueret, prodere uoluit unde uiueret, eligens uitam mendicantem, quam celerem mortem? Cui dictum est, nauiga ne moriaris, et distulit? Cui dictum est, labora ne moriaris, et piger fuit? Leuia Deus iubet, ut in eternum uiuamus, et obedire negligimus. Non tibi dicit Deus: perde quidquid habes, ut uiuas exiguo tempore in labore sollicitus; sed: da pauperi unde habes, ut uiuas semper sine labore securus. Accusant nos amatores uite temporalis, quam nec cum uolunt, nec quandiu uolunt, habent. Et nos inuicem non accusamus, tam pigri, tam tepidi ad capescendam uitam eternam, quam si uoluerimus, habebimus: cum habuerimus,  non amittemus. Hanc autem mortem quam timemus, etiamsi noluerimus, habebimus.



CAPUT XII. De differentia timoris, quare [i 1Kb] unusquisque exploret, utrum tolerabilius sit plura genera mortium uiuendo formidare, an unam ex his, que contigerit, sustinere.

»Quid interest, ait beatissimus Augustinus, quo mortis genere uita ista finiatur, quando ille cui finitur, iterum mori non cogitur? Cum autem unicuique mortalium sub quotidianis uite huius casibus innumerabiles mortes quodammodo comminentur, quandiu incertum est quenam earum uentura sit, quero utrum satius sit, unam perpeti moriendo, [i 1Kb] an omnes timere uiuendo. Nam nec ignoro, quam citius eligatur diu uiuere sub timore tot mortium, quam semel  moriendo, nullam deinceps [k 1Kb] formidare. Sed aliud est quod carnis sensus infirmiter pauidus refugit, aliud quod mentis ratio diligenter enucleata conuincit. Mala mors putanda non est, quam bona uita precesserit. Neque enim facit malam mortem, nisi quod sequitur mortem. Non itaque multum curandum est eis qui necessario morituri sunt, quid accidat ut moriantur, sed moriendo quo ire cogantur. Cum igitur Christiani nouerint, longe meliorem mortem religiosi pauperis fuisse inter lingentium canum linguas, quam impii diuitis in purpura et bysso, horrenda illa genera mortium quid mortuis obfuerunt qui bene uixerunt?«  [l 1Kb] Quid est ista mors? Relictio corporis, depositio sarcine grauis: sed si alia sarcina  non portetur, qua homo in gehennam precipitetur. De ipsa ergo morte Dominus dicit: Mortem non uidebit in eternum, qui sermonem meum seruauerit . Non expauescamus istam mortem [m 1Kb] , sed illam timeamus que grauior est. Quod autem est grauius, multi peruerse timendo istam, inciderunt in illam.  Dictum aliquibus est: »Adorate idola: quod si non feceritis, interficiemini, aut quemadmodum ille Nabuchodonosor dixit: Si non feceritis, mittemini in caminum ignis ardentis . Multi timuerunt, et adorauerunt, nolentes mori, et mortui sunt: timendo mortem que non euaditur, inciderunt in mortem, quam euadere feliciter possent, si istam que non euaditur infeliciter non timerent.« Natus homo es, moriturus es. Quo ibis ut non moriaris? Quid facies ut non moriaris? Ut Dominus tuus necessitate te moriturum consolaretur, uoluntate mori dignatus est. Quando uides Christum mortuum [a 1Kb] , dedignaris mori? Ergo moriturus es; quo euadas hoc, non habes; hodie sit, cras sit, futurum est: debitum est reddendum. Quid ergo agit homo fugiens, timens, occultans  se, ne inueniatur ab inimico? Nunquid agit ut non moriatur? non [b 1Kb] , sed ut serius paulo moriatur: non accipit debiti securitatem, sed prestolationem. Quamtumlibet diu differatur, ueniet tamen quod differtur. Illam mortem timeamus secundam, que istam carnis mortem excipit primam. Seruemus ergo sermonem Dei in fide, peruenturi ad speciem, cum acceperimus plenissimam libertatem. De patribus enim olim mortuis tale Dominus responsum Iudeis dedit, dicens: Ego sum Deus Abraham, et Deus Isaac, et Deus Iacob. Non est Deus mortuorum, sed uiuorum . Si ergo illi uiuunt, laboremus sic uiuere, ut cum illis uiuere mereamur [c 1Kb] , cum mortui fuerimus; hoc enim illud est, quod Dominus dicit: Qui credit in me, etiamsi mortuus fuerit, uiuet ; id est, qui credit in me, etiamsi mortuus fuerit ad tempus in carne, uiuit in anima, donec resurgat et caro, nunquam postea moritura.



CAPUT XIII. De non timenda Christianis morte corporis, propterea quod iustus ex fide uiuit.

Ut ait ex hoc doctor et martyr beatus Cyprianus. »Eius est mortem timere, qui ad Christum non uult ire; eius est ad Christum nolle ire, qui se non credit cum Christo incipere regnare. Scriptum est enim: Iustus autem ex fide uiuit . Si iustus es, et ex fide uiuis, si uere in Deum credis, cur non cum Christo futurus, et de Domini pollicitatione securus, quod ad Christum uocaris,  amplecteris, et quod diabolo careas, gratularis? Simeon denique ille iustus, qui uere iustus fuit [d 2Kb] , qui fide plena Dei precepta seruauit, cum ei diuinitus responsum fuisset quod non ante moreretur quam Christum Domini uideret, et Christus infans in templum cum matre uenisset, agnouit in spiritu natum esse Christum [e 1Kb] , de quo sibi fuerat ante predictum. Quo uiso, sciuit se cito esse moriturum. Letus itaque de morte iam proxima, et de uicina accersione [f 1Kb] securus, accepit in manus puerum, et benedicens Deum, exclamauit et dixit: Nunc dimittis, Domine, seruum tuum in pace, secundum uerbum tuum: quia uiderunt oculi mei salutare tuum . Probans scilicet [g 1Kb] atque contestans tunc esse seruis Dei pacem, tunc liberam, tunc tranquillam quietem,  quando de istius mundi turbinibus extracti, sedis et securitatis eterne portum petimus, quando exfuncta uita hac, morte ad immortalitatem [h 1Kb] uenimus. Illa est enim pax nostra, illa fida tranquillitas, illa stabilis et firma et perpetua securitas« .



CAPUT XIu. Quibus ex causis timor mortis humane ualet temperari; et ut diem mortis potius amplecti quam timere debeamus; et quod magnus illic charorum numerus nos exspectet.

Predictus doctor ait: »Regnum Dei, fratres karissimi, esse cepit in proximo: premium uite, et gaudium salutis eterne, et perpetua letitia, et possessio  paradisi nuper amissa [i 1Kb] , mundo transeunte, iam ueniunt. Iam terrenis celestia, et magna paruis, et caducis celestia succedunt [i 1Kb] . Quis hic anxietatis et sollicitudinis locus est? Quis inter hec trepidus et mestus est, nisi cui spes et fides deest?«  Item idem doctor post aliqua: »Quid aliud in mundo quam pugna aduersus diabolum quotidie geritur, quam aduersus iacula eius et tela conflictationibus assiduis dimicatur? Cum auaritia nobis, cum impudicitia, cum ira, cum ambitione congressio est; cum carnalibus uitiis, cum illecebris secularibus assidua et molesta luctatio est. Obsessa mens hominis, et undique diaboli infestatione uallata, uix occurrit singulis, uix resistit. Si auaritia prostrata  est, exsurgit libido; si libido compressa est, succedit ambitio; si ambitio contempta est, ira exasperat, inflat superbia, uinolentia inuitat, inuidia concordiam rumpit, amicitiam zelus abscindit. Cogeris maledicere, quod diuina lex prohibet; compelleris iurare, quod non licet. Tot persecutiones animus quotidie patitur, tot periculis pectus urgetur; et delectat [a 1Kb] hic inter diaboli gladios diu stare, cum magis concupiscendum sit et optandum, ad Christum subueniente uelocius morte transire [b 1Kb] : ipso instruente et dicente nobis: Amen amen dico uobis, quoniam plorabitis et flebitis [c 1Kb] uos, seculum autem gaudebit: uos tristes eritis, sed tristitia uestra in letitiam ueniet . Quis non tristitia carere optet? Quis non ad letitiam uenire festinet? Quando autem in letitiam ueniet  nostra tristitia, Dominus ipse denuo declarat dicens: Iterum autem uidebo uos, et gaudebit cor uestrum, et gaudium uestrum nemo tollet a uobis . Cum ergo Christum uidere, gaudere sit, nec possit esse gaudium nostrum, nisi quis uiderit Christum; que cecitas animi, queue dementia est, amare pressuras, et penas, et lacrymas mundi, et non festinare potius ad gaudium quod nunquam possit auferri? Hoc autem fit, quia fides deest, quia nemo credit uera esse que Deus promittit, qui uerax est, cuius sermo credentibus eternus et firmus est. Si tibi uir grauis et laudabilis aliquid polliceretur, haberes pollicenti fidem, nec te falli aut decipi ab eo crederes, quem stare in sermonibus atque actibus suis scires. Deus tecum loquitur, et tu mente incredula  perfidus fluctuas? Deus de hoc mundo recedenti eternitatem [d 1Kb] pollicetur, et dubitas? Hoc est omnino Deum non nosse, hoc est Christum credendi magistrum peccato incredulitatis offendere, hoc est in Ecclesia constitutum, fidem in domo fidei non habere. Quantum prosit exire de hoc seculo, Christus ipse salutis atque utilitatis nostre magister ostendit; qui, cum discipuli eius conturbarentur, quod se iam diceret recessurum, locutus est ad eos dicens: Si me diligeretis, gauderetis, quoniam uado ad Patrem : docens et ostendens, cum cari quos diligimus de seculo exeunt, gaudendum esse potius quam dolendum. Cuius rei memor beatus Paulus apostolus in Epistola sua ponit, et dicit: Mihi uiuere Christus  est, et mori lucrum : lucrum maximum deputans, iam seculi laqueis non teneri, iam nullis concupiscentiis et uitiis carnis obnoxium fieri, exemptum pressuris urgentibus [e 1Kb] , et uenenatis diaboli faucibus liberatum, ad letitiam salutis eterne Christo uocante proficisci.

»Si igitur in Christo credimus, fidem uerbis [f 1Kb] eius habeamus, et non morituri in eternum, ad Christum cum quo uicturi et regnaturi sumus, leta securitate ueniamus. Quod interim morimur, ad immortalitatem  morte transgredimur. Nec potest uita eterna succedere, nisi hinc contigerit exire: non est exitus iste, sed transitus, et temporali itinere decurso ad eterna transgressus. Quis non ad meliora festinet? Quis non immutari et reformari ad Christi speciem, et ad celestis gratie dignitatem citius exoptet? «

Item: »uenturus ad Christi sedem, et ad regnorum celestium claritatem, lugere non debet et plangere, sed potius secundum pollicitationem Domini, secundum fidem ueram, in sua profectione ac translatione gaudere .«

Item: »Eius est in mundo diu manere uelle, quem mundus oblectat, quem seculum blandiens atque decipiens, illecebris terrene uoluptatis inuitat. Porro  cum mundus oderit Christianum, quid amas eum qui te odit, et non magis sequeris Christum qui te redemit et diligit ?«

Item: »Mente integra, fide firma, uirtute mentis robusta, parati ad omnem uoluntatem Dei simus: pauore mortalitatis excluso, immortalitatem, que sequitur, cogitemus. Hoc nos ostendamus esse, quod credimus, ut nec charorum lugeamus excessum, et cum accersionis proprie dies uenerit, incunctanter et libenter ad Dominum, ipso uocante, perueniamus. Quod cum semper faciendum fuerit Dei seruis, nunc fieri multo magis debet, corruente iam mundo, et malorum infestantium turbinibus obsesso: ut qui cernimus cepisse iam grauia, et scimus imminere grauiora, lucrum maximum deputemus, si istinc uelocius  recedamus. Si in habitaculo tuo parietes [g 1Kb] uetustate nutarent, tecta desuper tremerent [h 1Kb] , domus iam fatigata, iam lassa, edificiis senectute labentibus, ruinam proximam minaretur, nonne omni celeritate migrares? Si nauigante te, turbida et procellosa tempestas, fluctibus uiolentius excitatis, pronuntiaret futura naufragia, nonne portum uelociter peteres? Mundus ecce nutat et labitur, et ruinam sui non senectute [i 1Kb] rerum, sed fine testatur: et tu non Deo gratias agis? non tibi [i 1Kb] gratularis quod exitu maturiore subtractus, ruinis et naufragiis et plagis imminentibus exueris?«

Item: »Amplectamur diem, qui assignat singulos domicilio suo: qui nos istinc ereptos, et laqueis secularibus  exutos, paradiso restituit et regno. Quis non peregre constitutus properet [k 1Kb] in patriam regredi? Quis non ad suos nauigare festinans, uentum prosperum cupidius exoptaret, ut uelociter liceret charos amplecti? Patriam nostram paradisum deputemus, parentes iam patriarchas habere cepimus. Quid non properamus et currimus, ut patriam nostram uidere, et parentes nostros salutare possimus? Magnus illic nos charorum exspectat numerus, parentum, fratrum, filiorum, frequens nos et copiosa turba  desiderat: iam de sua incolumitate secura, adhuc de nostra salute sollicita. Ad eorum conspectum et complexum uenire, quanta et illis et nobis in commune letitia est? Qualis illic celestium regnorum uoluptas [a 1Kb] sine timore moriendi, et cum eternitate uiuendi quam summa et perpetua felicitas? Illic est apostolorum gloriosus chorus, illic prophetarum exsultantium numerus, illic martyrum innumerabilis populus. Ad hos auida cupiditate properemus, ut cum ipsis cito esse possimus, ut cito ad Christum prouenire contingat, optemus. Hanc cogitationem nostram Deus uideat, hoc propositum mentis [b 1Kb] et fidei Christus aspiciat, daturus eis claritatis sue ampliora premia, quorum circa se fuerint desideria maiora.«



CAPUT Xu. Quam contraria sit Dominice orationi nostra uoluntas, quando et quotidie ut fiat uoluntas Dei oramus, et transire ad eum insistente mortis metu nolumus, cum exemplo cuiusdam fratris, cui timenti exire de seculo, increpans apparuit Christus.


De his predicti doctoris sententia hec est. Dicit enim: »Meminisse debemus uoluntatem nos non nostram, sed Dei facere debere, secundum quod nos Dominus quotidie iussit orare. Quam preposterum est, quam peruersum [c 1Kb] , ut cum uoluntatem Dei fieri postulemus, quando euocat nos et accersit de hoc mundo Deus, non statim uoluntatis eius imperio pareamus? Obnitimur et reluctamur, et peruicacium more seruorum ad conspectum Domini cum tristitia et merore perducimur, exeuntes istinc necessitatis uinculo, non obsequio uoluntatis; et [d 1Kb] uolumus ab eo  premiis celestibus honorari, ad quem uenimus inuiti? Quid ergo oramus et petimus, ut adueniat regnum celorum, si terrena captiuitas delectat? Quid precibus frequenter iteratis [e 1Kb] , rogamus et poscimus, ut acceleret [f 1Kb] dies regni, si maiora desideria et uota potiora sunt, seruire istic diabolo, quam regnare cum Christo? Denique ut manifestius diuine prouidentie indicia clarescerent, quod Dominus prescius futurorum suis consulat ad salutem; cum quidam de collegis et consacerdotibus nostris, infirmitate iam defessus, et de appropinquante morte sollicitus, commeatum sibi precaretur, astitit deprecanti, et iam pene morienti iuuenis, honore et maiestate uenerabilis, statu excelsus, et clarus aspectu, et quem assistentem  sibi uix posset humanus aspectus oculis carnalibus intueri, nisi quod talem uidere iam poterat de seculo recessurus. Ad quem ille non sine quadam animi et uocis indignitate infremuit, et dixit: Pati timetis, exire non uultis: quid faciam uobis?  Increpantis uox est et monentis, qui de profectione sollicito, de accersione securo, non consentit [g 1Kb] ad presens desiderio, sed consulit in futuro« .



CAPUT XuI. Ne desperatione frangamur, cum imminente morte turbamur.

Solent quidam dicere: Nunquid animus Christiani etiam morte imminente debet turbari? Qui enim hec dicunt, accipiant congruum sibi responsum. Firmi [h 1Kb] quidem sunt Christiani, si qui sunt, qui nequaquam morte imminente turbantur: sed nunquid Christo firmiores? Quis hoc insanissimus dixerit? Quid est ergo quod ille turbatus est, nisi quia infirmos in suo corpore, hoc est, in sua Ecclesia, sue  infirmitatis similitudine [i 1Kb] consolatus est? ut si qui suorum adhuc morte imminente turbantur, ipsum intueantur, nec hoc ipso se putent reprobos, et peiore desperationis [i 1Kb] morte absorbeantur? Quantum itaque bonum de participatione diuinitatis eius exspectare et sperare debemus, cuius nos et perturbatio tranquillat, et infirmitas firmat?

Nam et beatus Petrus apostolus, dicente sibi Domino: Cum senueris, extendes manus tuas, et alius te cinget, et ducet quo tu non uis [k 1Kb] , quid aliud nisi solutus a corpore uolebat esse cum Christo? Sed si fieri posset, sublata mortis molestia, uitam concupiscebat eternam: ad quam mortis molestiam nolens ductus est, et reliquit hunc infirmitatis affectum. Quod nemo uult mori, adeo usque  naturale est, ut [l 1Kb] hoc ipsi beato Petro nec senectus auferre potuerit: cui dictum est, cum senueris, ducendus es quo non uis. Ac proinde quantacunque sit molestia mortis, debet eam uincere uis amoris, quo amatur ille, qui, cum sit uita nostra, etiam mortem uoluit perferre pro nobis. Nam si nulla esset mortis uel parua molestia, non esset tam magna martyrum gloria.



CAPUT XuII. Quod orationi in fine insistere debemus, et commendare nos fratrum precibus.

Cum extrema debiti finis imminet hora, oratio nos debet iuuare [m 1Kb] continua. Si enim ad ignota uel longe posita loca in hoc mundo transire disponimus, modo nos fratrum orationibus commendamus, modo nos  ipsos in ipso profectionis articulo continua lacrymarum inundatione [n 1Kb] perfundimus, precantes a Domino [o 1Kb] , ut placidis itinerum gressibus properemus. Et si hec tam studiose, manente adhuc complexu corporis et anime, inter cognita seculi agimus [p 1Kb] ,  quanto studiosius in fine nostro facere debemus, cum ad illam regionem transitum facimus, ubi peracta separatione corporis ab anima, tam incogniti [a 1Kb] peruenimus, ut nulla nobis hic dum uiuimus cognitio maneat, utrum nos post mortem beata uita recipiat, an rapiamur exeuntes de corpore [b 1Kb] ad tormenta? Nam quia et diabolus extrema uite nostre suis laqueis innectere nititur, si in ipso exitu piis fratrum precibus, et sedulis psalmodie officiis muniamur, longe ille semper repellitur, nec audet se nociturum diuinis castris ingerere, ubi audit nomen Domini per ora concinentium fideliter resonare. Quosdam enim legimus in hora exitus sui, ab assistente diabolo, et insidiante, fraternis precibus et psalmodie frequentia liberatos. Unde non est dubium, quia cum pii  fideles et uerissimi Christiani ex hoc seculo transeunt, si sedula et frequens fratrum adiuuerit oratio, non eos audeat contingere malignorum spirituum cruenta incursio.



CAPUT XuIII. Quod conditiones sepulture, et curationes funerum debite fidelibus impendantur.

»Licet curatio funeris [c 1Kb] et conditio sepulture seu pompa exsequiarum, magis sint uiuorum solatia, quam subsidia mortuorum; non tamen contemnenda nec abiicienda sunt corpora defunctorum, maximeque iustorum atque fidelium, quibus tanquam organis et uasis ad omnia bona opera [d 1Kb] sanctus usus est Spiritus. Si enim paterna uestis et annulus, ac si quid huiusmodi, in tantum posteris charus est, in  quantum erga parentes maior affectus est; quanto magis nullo modo ipsa spernenda sunt corpora, que utique tanto cuniunctius atque familiarius [e 1Kb] , quam quelibet indumenta, gestamus« . Ac proinde quidquid humano corpori impenditur, non est presidium salutis, sed humanitatis officium, secundum affectum, quo nemo unquam carnem suam odio habet. Unde oportet, ut qui potest [f 1Kb] , pro carne proximi curam gerat, cum ille inde recesserit qui gerebat. Et si hec faciunt qui carnis resurrectionem non credunt, quanto magis debent facere qui credunt, ut corpori mortuo, sed tamen quandoque resurrecturo et in eternitate mansuro, impensum  huiusmodi officium sit etiam quodammodo eiusdem fidei testimonium. »Nam et antiquorum iustorum funera, officiosa pietate curata sunt, et exsequie celebrate, et sepultura prouisa . Ipsi quoque dum uiuerent de sepeliendis, uel etiam transferendis suis corporibus mandauerunt filiis . Et Tobias sepeliendo mortuos, Dominum promeruisse, teste angelo, commendatur . Ipse quoque Dominus die tertia resurrecturus,  religiose mulieris opus bonum predicat, predicandumque commendat, quod unguentum pretiosum super membra eius effuderit, atque hoc ad eum sepeliendum fecerit . Et laudabiliter commemorantur in Euangelio, qui corpus eius de cruce acceptum, diligenter atque honorifice tegendum sepeliendumque curarunt . uerum iste auctoritates non hoc admonent, quod insit ullus cadaueribus sensus; sed ad Dei prouidentiam, cui placent etiam talia pietatis officia, mortuorum quoque corpora pertinere significant, propter resurrectionis fidem astruendam [g 1Kb] « .



CAPUT XIX. Utrum prosit defunctis, si corpora eorum in ecclesiis tumulentur.


Cum quisque apud memorias martyrum sepelitur, hoc tantum prodest defuncto, ut commendans eum is, qui superstes est, martyrum patrocinio, affectus pro eo supplicationis augeatur. Cum ergo recolit animus, ubi sepultum sit karissimi corpus, et occurrit animo locus nomine martyris uenerabilis, eidem martyri animam dilectam commendat recordantis et precantis affectus. Qui tamen affectus cum defunctis a fidelibus karissimis exhibetur, eis prodesse non dubium est, qui cum in corpore uiuerent, talia sibi post hanc uitam prodesse meruerunt .



CAPUT XX. Quod multum prosit mortuo in ecclesia tumulato fides, qua creditur, martyris apud quem conditur, patrocinio adiuuari.


Plerique fidelium cum fidei precedentis affectu, aut sua, aut suorum corpora apud memorias martyrum precipiunt tumulari, non puto infructuosum esse quod creditur, aut inane, quod fideliter de diuino auxilio speratur; tantum si non sint huiusmodi [h 1Kb] , qui in ecclesiis sepeliuntur, insolubiles culpe, que eos non sinant, etiam oblatis Deo sacrificiis, adiuuari post mortem. Ac proinde si fides illa habere meritum creditur, qua quisque implorator pro defuncto [i 1Kb] suo in locis martyrum tumulato deprecatur [i 1Kb] ; quanto magis illa fides spei sue fructum consequitur, que in uiuente adhuc remediabilem  sui cadaueris [k 1Kb] prouidet locum? Etenim sanctus Augustinus inquirenti de hac questione Paulino episcopo sic respondit: »Cum fidelis mater fidelis filii [l 1Kb] corpus desiderauit in basilicam martyris poni, siquidem credidit eius animam meritis martyris adiuuari, hoc quod ita credidit, supplicatio fuit [m 1Kb] , et hec profuit, si quid profuit. Et quod ad idem sepulcrum recurrit animo, et filium precibus magis magisque commendat, adiuuat defuncti spiritum, non  mortui corporis locus, sed ex loci memoria uiuus matris affectus. Simul enim et quis, et cui commendatus sit, non utique infructuose religiosam mentem rogantis attingit.« . Hec sanctissimi Augustini uerba sunt, quibus creditur non esse fidem illorum uacuam, qui pie uiuentes, suorum cadauera in memoriis martyrum precipiunt tumulanda: licet multis aliis rationibus, et maiorum didicerimus exemplis, quod illi damnabiliter in ecclesia tumulentur, qui usque in finem suum sceleratissime uiuunt. Nam meritum, per quod illis ista prosint, si nullum comparatum est in hac uita, frustra queritur post hanc uitam. Ut enim hoc, quod impenditur, possit eis prodesse post corpus, in ea  uita est acquisitum, quam quisque gessit in corpore.



CAPUT XXI. De oblationibus que pro fidelibus defunctis offeruntur.


In Machabeorum libris legimus oblatum pro mortuis sacrificium . Sed etsi nusquam in Scripturis ueteribus omnino legeretur, non paruipendenda esset uniuerse ecclesie [a 1Kb] , que in hac consuetudine claret, auctoritas: ubi in precibus sacerdotis, que Domino Deo ad eius altare funduntur, locum suum habet etiam commendatio mortuorum. Cum enim sacrificium Deo pro spiritibus defunctorum offertur [b 1Kb] , pro ualde bonis gratiarum actiones sunt, pro non ualde bonis propitiationes sunt, pro ualde malis, etiamsi nulla sint adiumenta mortuorum, quelescunque tamen sunt consolationes uiuentium.  Quibus tamen prosunt, aut ad hoc prosunt, ut plena sit remissio, aut certe ut tolerabilior sit ipsa damnatio [c 1Kb] .



LIBER SECUNDUS. Quomodo se anime defunctorum habeant ante resurrectionem corporum.



CAPUT PRIMUM. De differentia paradisorum.


 Unus est terrenus paradisus, ubi primorum hominum uita corporaliter exstitit: alter uero celestis, ubi anime beatorum, statim ut a corpore exeunt, transferuntur, atque digna felicitate letantes, exspectant receptionem corporum suorum. De hoc paradiso Iulianus Pomerius [a 1Kb] ait: »Hinc quoque uidentur anime iustorum duci, uel ire in paradisum recedentes a corpore, quo se raptum dicit Apostolus, mente profecto, non corpore.« Item idem post aliquanta dicit: »Satis est dictum de paradiso celesti [b 1Kb] , et quod in eo sancte anime statim de suis corporibus exeuntes, Deo donante, mittantur. Quod ita debere credi, Dominus noster iehsu Christus sua auctoritate firmauit, ubi latroni dicendo, Hodie mecum eris in paradiso , sine ulla ambiguitate probauit, quod beatas animas suis exutas  corporibus paradisus celestis sine ullo interuallo temporis suscipiat.«



CAPUT II. Ubi sit paradisus, in quo beatorum anime exute corporibus requiescunt.

Legimus in beato Augustino, cum uerba illa Apostoli enucleatissime definiret, quibus se idem Apostolus in tertium celum raptum fuisse commemorat , quod in tertio celo sit paradisus, in  quo fuerit Apostolus raptus, et ubi beatorum anime locantur exute corporibus: definiens idem doctor,  primum celum esse corporeum, secundum spiritale, tertium mentale, in quod [c 1Kb] mentis ascenditur contemplatione, ita asserens: »Si primum celum recte accipimus hoc omne corporeum, quidquid [d 1Kb] est super aquas et terram. Secundum autem in similitudine corporali quod [e 1Kb] ipsum cernitur, sicut illud, unde animalibus plenus in exstasi Petro discus ille submissus est . Tertium uero quod mente conspicitur, ita secretum et remotum et omnino arreptum a sensibus carnis atque mundatum [f 1Kb] , ut ea que in illo sunt, et ipsam Dei substantiam, uerbumque Deum per quem [g 1Kb] facta sunt omnia, in caritate sancti Spiritus ineffabiliter ualeat uidere et audire, non incongruenter arbitramur et illuc esse Apostolum raptum, et ibi paradisum fortassis esse omnibus meliorem, et si dici oporteat, paradisum  paradisorum« .



CAPUT III. Quid significet sinus Abrahe, in quo beatorum anime recipiuntur.

Sinum Abrahe requiem patris, uel secretum [h 1Kb] patris, siue etiam paradisum significare, multiplicium doctorum sententiis definitum esse non ambigo, cum inter ceteros Ambrosius, Augustinus, atque Gregorius  tanti patriarche sinum nichil aliud significasse [a 1Kb] elegantius docuerint.



CAPUT Iu. De differentia infernorum.

De discretione infernorum in beati Augustini tractatibus legisse me memini: ubi duo inferna esse manifestius dicit, ut unus infernus supra terram, alter uero sub terra infernus esse [b 1Kb] accipiatur, secundum uocem Psalmiste Deo confitentis: Eruisti animam meam ex inferno inferiori . Nam propter duo ista inferna missus est Filius Dei, undique liberans [c 1Kb] . Ad hunc infernum missus est nascendo, ad illum moriendo. Et hec quidem dicens: »Infernum, ait, fratres [d 1Kb] , nec ego expertus  sum adhuc, nec uos, et fortasse alia uia erit, et per infernum non erit: incerta sunt hec. uerum quia dicit Scriptura, cui contradici non potest: Eruisti animam meam ex inferno inferiori, intelligimus tanquam duo inferna esse, superius et inferius. Nam unde infernus inferior, nisi quia est et superior [e 1Kb] .« Item aliam opinionem idem doctor sanctissimus ponit, dicens quod apud ipsos inferos sit aliqua pars inferior, ubi diues ille immaniter torquebatur, et aliqua pars superioris inferni, in quo Abraham cum Lazaro letabatur, ubi etiam omnes sancti ante aduentum Christi habiti sunt. Sic enim predictus doctor ait: »Fortassis apud inferos [f 1Kb] est aliqua pars inferior, quo truduntur impii qui plurimum peccauerunt.  Etenim apud inferos utrum in locis quibusdam iam fuisset Abraham, non satis possumus definire. Nondum enim uenerat Christus ad infernum [g 1Kb] , ut erueret inde omnium sanctorum precedentium animas, et tamen Abraham in requie ibi erat. Et quidem diues cum torqueretur apud inferos, cum uideret Abraham, leuauit oculos. Non enim posset leuatis oculis uidere, nisi ille esset superius, et ille inferius. Et quid ei respondit Abraham, cum diceret: Pater Abraham, mitte Lazarum ut intingat digitum suum in aquam [h 1Kb] , et stillet in linguam meam, quoniam crucior in hac flamma? Fili, memento, ait, quia percepisti bona in uita tua, et Lazarus mala: Nunc autem hic requiescit, tu autem torqueris . Et super hec ait: Inter nos et uos chaos  magnum firmatum est, ut nec nos possimus ire ad uos [i 1Kb] , nec inde aliquis uenire ad nos .« . Hec ergo fortasse sunt duo inferna, quorum in uno quieuerunt anime sanctorum, in altero torquentur anime impiorum.



CAPUT u. Unde dictus sit infernus.


Infernus dictus est eo quod infra sit [i 1Kb] . Sicut enim secundum corpus, si ponderis sui ordinem teneant, inferiora sunt omnia grauiora, ita secundum spiritum inferiora sunt omnia tristiora. Unde et in Greca lingua origo nominis, quo appellantur inferi, pro eo quod nichil sub se [k 1Kb] habeant, resonare perhibetur .



CAPUT uI. Quales sint inferi, uel si sint corporei.

»Est quedam, ut ait beatissimus Augustinus, inferorum substantia, sed eam spiritalem esse arbitror, non corporalem. Nec audiendi sunt, qui affirmant inferos in hac uita explicari, nec esse post mortem.  uiderint enim quemadmodum petica figmenta interpretentur: nos ab auctoritate diuinarum Scripturarum, quibus solis de hac re fides habenda est, recedere non debemus« .



CAPUT uII. Qua ratione inferi sub terris esse credantur.

»Unde sub terris inferi esse credantur, si corporalia loca non sint, aut unde inferi appellentur, si sub terris non sunt  merito queritur.« Unde sic idem doctor ait: »Ideo sub terris inferi dicuntur, uel creduntur, quia congruenter in spiritu, per illam corporalium rerum similitudinem sic demonstrantur, ut cum defunctorum anime [l 1Kb] inferis digne, carnis amore peccauerunt, hoc per illas corporalium rerum similitudines exhibeatur,  quod ipsi carni mortue solet exhiberi, ut sub terra recondatur .«



CAPUT uIII. Quod anime beatorum statim ut a corpore exeunt, ad Christum in celum uadunt.

De his interroganti Petro beatum Gregorium ita legimus respondisse: »Hoc neque de omnibus iustis fateri possumus, neque de omnibus negare. Nam sunt quorumdam iustorum anime, que a celesti regno quibusdam adhuc mansionibus differuntur: in quo dilationis damno quid aliud innuitur, nisi quia de perfecta iustitia aliquid minus habuerunt? Et tamen luce clarius constat, quia perfectorum iustorum [m 1Kb] anime, mox ut huius carnis claustra exeunt, in celestibus sedibus recipiuntur. Quod et ipsa  ueritas per se obtestatur dicens: Ubicunque fuerit corpus, illuc congregabuntur et aquile ; quia ubi Redemptor ipse est corpore, illuc procul dubio colliguntur et anime iustorum. Et Paulus dissolui desiderat, et esse cum Christo . Qui ergo Christum in celo esse non dubitat, nec  Pauli animam in celo esse negat. Qui etiam de solutione sui corporis atque inhabitatione celestis patrie dicit : Scimus quia si terrestris domus nostra huius habitationis dissoluatur, quod edificationem [a 1Kb] habemus ex Deo, domum non manufactam, eternam in celis« .



CAPUT IX. Quod nunc anime defunctorum in quibusdam receptaculis teneantur.

»Tempus quod inter hominis mortem et ultimam resurrectionem interpositum est, anime abditis receptaculis continentur, sicut unaqueque digna est, uel requie uel erumna, pro eo quod sortita est in carne uiuens [b 1Kb] « .



CAPUT X. Quod anime, que aliquid minus de perfecta sanctitate habuerint, exeuntes de corpore, non statim collocentur in celestibus regnis.


Iulianus Pomerius dicit: »Spiritus illi qui nec tam perfecte sanctitatis hinc exeunt, ut ire in paradisum statim post depositionem suorum corporum possint, nec tam [c 1Kb] criminose ac damnabiliter uiuunt, aut ita in suis criminibus perseuerant, ut cum diabolo et angelis eius damnari mereantur, Ecclesia hic pro eis efficaciter supplicante, penis [d 1Kb] medicinabilibus expiati, corpora sua cum beata immortalitate recipient, ac regni celestis facti participes, in eo sine ullo defectu sue beatitudinis permanebunt« .



CAPUT XI. Quod ante resurrectionem corporum non sic uideatur Deus a sanctis spiritibus defunctorum, sicut post resurrectionem uidebitur: et qualiter nunc defunctorum anime corpora sua desiderent recipere.


Ait ex hoc beatissimus Augustinus: »Si quidem mouet [e 1Kb] , quid opus sit spiritibus defunctorum corpora sua in resurrectione recipere, si potest eis etiam sine corporibus summa illa beatitudo preberi, difficilior quidem questio est, quam ut possit perfecte hoc sermone definiri. Sed tamen minime dubitandum est, ereptam [f 1Kb] hominis a carnis sensibus mentem, et post mortem ipsa carne deposita, transcensis etiam similitudinibus corporalium rerum, non sic uidere posse incommutabilem substantiam, sicut sancti angeli uident [g 1Kb] , siue alia latentiore causa, siue ideo  quia inest ei quidam appetitus naturalis corpus administrandi, quo appetitu retardatur, ne tota deuotione pergat in illud summum celum, quandiu non subest corpus, cuius administratione appetitus ille conquiescit. Porro autem si tale sit corpus, cuius sit grauis et difficilis administratio, sicut hec caro que  corrumpitur et aggrauat animam , de propagine corruptionis existens, multo magis auertitur mens ab illa uisione summi celi. Unde abripienda necessario erat ab eiusdem carnis sensibus ut ei, quomodo possit capere illud, ostenderetur. Proinde cum hoc corpus, non iam animale, sed per futuram commutationem receperit spiritale, angelis adequata, perfectum habebit nature sue modum, obediens et imperans, uiuificata et uiuificans, tam ineffabili facilitate, ut sit glorie, quod [h 1Kb] sarcine fuit« .



CAPUT XII. Quod post descensum Christi ad inferos, anime electorum non locis illis tenentur, ubi patriarcharum anime tente sunt, sed statim eant ad celum.

 Antiqui patres usque ad aduentum Domini, quamlibet iuxte uixerint, ducti ad regnum non sunt, nisi ille descenderet, qui paradisi claustra hominibus sua morte aperiret [i 1Kb] . Nam utique eos post peractam iustitiam, etsi tranquilla, tamen inferni claustra tenebant. Post mediatoris autem aduentum in hoc mundo uiuentes [i 1Kb] , ut ait beatus Gregorius, ad regnum ducimur mox ut de corpore eximus, et illud sine mora percipimus, quod antiqui patres cum maxima percipere dilatione meruerunt.



CAPUT XIII. Quod sicut anime sanctorum post transitum ad celum uadunt, ita peccatorum anime in infernum trudantur.

 Si esse sanctorum animas in celo attestatione sacri eloquii credimus, oportet ut et iniquorum animas in inferno esse per omnia credamus; quia ex retributione eterne iustitie ex qua iusti gloriantur, necesse est ut et iniusti per omnia crucientur. Nam sicut electos beatitudo glorificat, ita credi necesse est, quod a die [k 1Kb] exitus sui ignis reprobos exurat.



CAPUT XIu. Quod hi qui semel fuerint in infernum proiecti, ibidem erunt in perpetuum permansuri.

In Salomonis libro scriptum est: Lignum in quocunque loco ceciderit, siue ad austrum siue ad aquilonem, ibi erit : scilicet quia cum  humani casus tempore, siue sanctus siue malignus spiritus egredientem animam a claustris carnis acceperit, in eternum secum sine ulla permutatione retinebit, ut nec exaltata ad supplicium proruat, nec mersa eternis suppliciis ad remedium [l 1Kb] ereptionis ascendat.



CAPUT Xu. Quod non sit anima priuata sensibus suis post mortem corporis.


In Cassiani uoluminibus legimus  quod non sint otiose post separationem huius corporis anime, neque nichil sentiant, cum diues ille in inferno cruciari se in flamma ad Lazarum pauperem clamet : et illud quod de cruce Dominus ad latronem dixit: Hodie mecum eris in paradiso . Quod illi nequaquam Dominus promisisset, si eius animam nosset post separationem carnis uel priuandam sensu, uel in nichilum resoluendam. Non enim caro eius in paradiso, sed anima erat ingressura cum Christo. Quibus dictis, ut idem doctor ait, manifeste  probatur animas defunctorum non solum suis sensibus non priuari, sed nec istis quidem affectibus, id est, spe atque tristitia, gaudio atque metu carere, et ex eis que sibi in illo generali examine reseruantur, quiddam eas iam incipere pregustare. Nec secundam opinionem quorumdam infidelium, in nichilum eos resolui post huius uite excessum [a 1Kb] , sed uiuacius subsistere, Deique laudibus intentius inherere . . . Nonne ultra omnes ineptias, non dico fatuitatem, sed insaniam esse, uel leuiter [b 1Kb] suspicari, illam pretiosiorem hominis portionem, in qua etiam imago Dei, secundum beatum Apostolum, ac similitudo consistit , deposita hac qua retunditur in presenti sarcina corporali, insensibilem fieri, que omnem  uim rationis in se continens, etiam ipsam mutam atque insensibilem carnis [c 1Kb] substantiam participatione sui facit esse sensibilem? Cum utique consequens sit, et hoc rationis ipsius ordo contineat, ut exuta mens ista carnali pinguedine [d 1Kb] , intellectuales uirtutes suas in melius reparet, et puriores eas et subtiliores recipiat potius quam amittat. In tantum hoc quod dicimus beatus Apostolus uerum esse cognoscit, ut etiam optet ab hac carne discedere, ut separatione eius enixius ualeat Domino copulari, dicens: Desiderium habeo dissolui, et cum Christo esse: multo enim melius . Quoniam dum sumus in corpore, peregrinamur a Domino [e 1Kb] , et idcirco audemus, et bonam uoluntatem habemus,  magis peregrinari a corpore, et presentes esse ad Dominum; propter quod contendimus siue presentes, siue absentes placere illi . Commorationem scilicet anime [f 1Kb] , que in hac carne est, peregrinationem a Domino atque absentiam a  Christo esse pronuntians, eiusque ab hac carne separationem atque discessum, presentiam ad Christum, tota credulitate confitens [g 1Kb] .



CAPUT XuI. Quod anima similitudinem corporis habeat, et in eadem corporali similitudine requiem sentiat perferatque tormenta.

De anima humana, quod similitudinem corporis habeat, ista est sententia egregii doctoris Augustini. Ait enim: »Profiteor animam habere posse similitudinem corporis, et corporalium omnino membrorum: hoc quisquis negat [h 1Kb] , potest negare animam esse que in somnis uidet, uel ambulare se uel sedere, uel huc atque illuc gressu uel etiam uolatu ferri, quod [i 1Kb] sine quadam corporali similitudine non  fit. Proinde si hanc similitudinem etiam apud inferos gerit, non corporalem, sed corpori similem, ita etiam recte in locis non corporalibus, sed corporalium similibus, siue in requie siue in doloribus est« .



CAPUT XuII. An anima, cum incorporea sit, igne credatur corporeo cruciari.

Si uiuentis hominis incorporeus spiritus tenetur in corpore, cur non post mortem, cum incorporeus sit spiritus, etiam corporeo igne [i 1Kb] teneatur? Teneri autem per ignem spiritum dicimus, ut in tormento ignis sit uidendo atque sentiendo. Ignem namque eo ipso quod uidet, patitur, et quia cremare se [k 1Kb] aspicit, crematur. Sicque fit, ut res corporea incorpoream  exurat, dum ex igne uisibili ardor ac dolor inuisibilis trahitur, ut mens incorporea per ignem corporeum etiam corporea flamma crucietur. Quamuis colligere ex dictis euangelicis possumus, quia incendium anima non solum uidendo, sed etiam experiendo patiatur. ueritatis enim uoce, diues mortuus in inferno dicitur sepultus. Cuius anima quia in igne teneatur, insinuat, qui Abraham deprecatur [l 1Kb] , dicens: Mitte Lazarum, ut intingat extremum digiti sui in aquam, ut refrigeret linguam meam; quia crucior in hac flamma . Dum ergo peccatorem diuitem damnatum in ignibus perhibet, quisnam sapiens reproborum animas teneri ignibus neget?



CAPUT XuIII. Quod unus sit gehenne ignis, et non uno modo cruciet peccatores.


Unus quidem est gehenne ignis, sed non uno modo omnes cruciat peccatores. Uniuscuiusque enim  quantum exigit culpa, tantum illic sentietur et pene [a 1Kb] . Nam sicut in hoc mundo multi sub uno sole consistunt, nec tamen eiusdem solis ardorem equaliter sentiunt, quia alius plus estuat, alius uero minus [b 1Kb] ; ita illic in uno igne non unus est modus incendii, quia quod hic diuersitas corporum [c 1Kb] , hoc agit illic diuersitas peccatorum, ut et ignem non dissimilem habeant, et tamen eosdem singulos dissimiliter exurat.



CAPUT XIX. Quod post mortem purgatorius ignis esse credatur.

Purgatorium ignem post mortem esse, multorum tractatorum cognouimus sententiis euidenter [d 1Kb] definitum. Inter quos Augustinus doctor egregius, licet eum in hac uita fidelibus accidere posse testetur,  tamen et post mortem definit eum quibusdam [e 1Kb] esse futurum, contestans quod ignis ille purgatorius, qui nunc a quibusdam contemnitur et paruus putatur, multo grauior existat, quam quidquid homo potest pati in hac uita . Gregorius quoque de hoc purgatorio igne sic dicit: »Pro quibusdam leuibus culpis ante iudicium purgatorius ignis esse credendus est pro eo quod ueritas dicit, quia si quis in Spiritum [f 1Kb] sanctum blasphemiam dixerit, neque in hoc seculo neque in futuro remittetur ei . In qua sententia datur intelligi, quasdam culpas in hoc seculo, quasdam uero relaxari in futuro« . Quod enim de uno negatur, consequens intellectus patet quia de quibusdam conceditur. Sed  tamen, ut dixi, hoc de paruis minimisque peccatis fieri posse credendum est, sicut est assiduus otiosus sermo, immoderatus risus, uel peccatum cure rei familiaris, que uix sine culpa uel ab ipsis agitur, qui culpam qualiter declinare debeant, sciunt, aut non in grauibus rebus error ignorantie, que cuncta etiam post mortem grauant, si adhuc in hac uita positis minime fuerint relaxata. Namque cum Paulus dicat Chirstum esse fundamentum, atque subiungat: Si quis edificat [g 1Kb] supra fundamentum hoc, aurum, argentum, lapides pretiosos, ligna [h 1Kb] , fenum, stipulam, . . . uniuscuiusque opus quale sit, ignis probabit. Si cuius opus manserit, quod superedificauit, mercedem accipiet: si cuius opus arserit, detrimentum  patietur; ipse autem saluus erit, sic tamen, quasi per ignem . Quamuis hoc [i 1Kb] de igne tribulationis nobis in hac uita adhibito possit intelligi, tamen si quis hoc de igne future purgationis accipiat, pensandum summopere est [i 1Kb] , quia illum dixit per ignem quidem posse saluari, non qui super hoc fundamentum es, ferrum, plumbum edificat, id est, peccata maiora, et idcirco duriora, atque tunc iam insolubilia; sed lignum, fenum, stipulam, id est, peccata minima, atque  leuissima, que ignis facile consumat. Hoc tamen sciendum est, quia illic saltem de minimis quisque nichil purgationis obtinebit, nisi bonis hoc actibus in hac adhuc uita positus, ut illic obtineat, promereatur.



CAPUT XX. Quod alius sit ignis purgatorius, quo plerique saluandi esse creduntur, alius ille, in quo impii, Christo iudicante, mergendi sunt.

Beato Augustino distinguente cognoscimus , quod alter sit ille ignis futurus, de quo impiis Christo iudicante dicendum est: Discedite a me, maledicti, in ignem eternum ; alter iste, qui purgatorius proprie appellatur, propter eos qui per eum salui fiunt. Per illum enim [k 1Kb] qui futurus est impiis, nullus saluabitur,  quia iuxta quod scriptum est: Ibunt hi in supplicium eternum . Per istum autem ignem qui probat et purgat, saluatio manifesta promittitur. Nam iuxta quod predictus doctor ait: Si autem ignem illum loco isto uoluerimus accipere, de quo Dominus dicit sinistris: Discedite a me, maledicti, in ignem eternum, ut in eis etiam isti esse credantur, qui edificant super fundamentum hoc ligna, fenum, stipulam, eosque ex illo igne post tempus pro malis meritis impertitum liberet boni operis fundamentum; quid arbitramur dextros, quibus dicetur: uenite, benedicti Patris mei, possidete paratum uobis regnum , nisi eos qui edificant super fundamentum hoc, aurum, argentum, lapides pretiosos? Sed in illum ignem de quo dictum est, Sic tamen quasi  per ignem , si hoc modo intelligatur, utrique mittendi sunt, et dextri scilicet, et sinistri. Utrique quippe illo igne probandi sunt, de quo dictum est: Dies Domini declarabit, quia in igne reuelabitur, et uniuscuiusque opus quale sit, ignis probabit . Si ergo utrumque probabit ignis, ut si cuius opus manserit, id est, non fuerit igne consumptum quod superedificauit, mercedem accipiet, si cuius opus arserit, detrimentum patietur; profecto non est eternus ille ignis. In illum enim soli sinistri nouissima et perpetua damnatione mittentur, iste autem ignis solos dextros probat. Sed alios eorum sic probat, ut edificium, quod super Christum fundamentum ab eis inuenerit esse constructum,  non exurat neque consumat; alios autem aliter, id est, ut quod superedificauerunt, ardeat, damnumque patiatur, salui autem fiant; quoniam Christum in fundamento stabiliter positum precellenti caritate tenuerunt. Si autem salui fiunt, profecto ad dexteram stabunt, et cum ceteris audient: uenite, benedicti Patris mei, possidete paratum uobis regnum . Non ad sinistram, ubi erunt qui saluandi non erunt, et ideo audient: Discedite a me, maledicti, in ignem eternum  . Nemo quippe ab illo igne saluabitur, quia in supplicium eternum omnes illi ibunt, ubi uermis eorum non moritur, et ignis eorum non exstinguitur .



CAPUT XXI. Quod ignem purgatorium non post ultimum iudicium, sed ante perferant anime.

De penis purgatoriis, quod ante illud ultimum iudicium fiant, sanctus Augustinus definitam ponens sententiam ait: »Nos quidem in hac mortali uita penas quasdam purgatorias esse confitemur; . . . sed temporales penas alii in hac uita tantum, alii post mortem, alii tunc, et nunc. uerumtamen ante illud iudicium seuerissimum [a 1Kb] nouissimumque patiuntur; non autem omnes uenient in sempiternas  penas, que post illud ultimum iudicium sunt future, qui post mortem sustinent temporales. Nam quibusdam quod in isto non remittitur, remittetur in futuro seculo, id est, ne futuri seculi eterno supplicio puniantur« . [b 1Kb] Nam quomodo quibus peccatum in isto seculo remittitur, in futuro eterno supplicio puniantur? Unde et post aliquanta idem doctor: »Quisquis igitur, ait, penas cupit euadere sempiternas, non solum baptizetur, uerumetiam iustificetur in Christo, ac sic [c 1Kb] uere transeat a diabolo ad Christum. Purgatorias autem penas nullus futuras opinetur, nisi ante illud ultimum tremendumque iudicium . Tanti ergo doctoris confirmati sententia fatemur, quod purgatorius hic ignis ante ultimum  iudicium fiat, et ignem illum, in quo omnes impii, Christo iudicante, mergendi sunt, antecedat.



CAPUT XXII. Utrum hi qui in purgatorio igne saluandi sunt, usque ad tempus resurrectionis, an infra cruciari credantur.

Puto quod sicut non omnes reprobi qui in eternum ignem damnandi sunt, una eademque supplicii qualitate ardebunt [d 1Kb] , sic omnes qui per graues purgatorias penas salui esse creduntur, non uno eodemque spatio temporis cruciatus spirituum sustinebunt [e 1Kb] : ut quod in reprobis discretione penarum, hoc in istis qui per ignem saluandi sunt, mensura temporis agitetur. Sed tanto illis minus uel maius  ignis purgatorii extendetur supplicium, quanto hic minus uel amplius bona temporalia [f 1Kb] dilexerunt: iuxta illud quod beatus Augustinus in suis libris de penis purgatoriis agens, inter cetera sic dicit: »Tale etiam aliquid post hanc uitam fieri incredibile non est, et utrum ita sit queri potest, et aut inueniri, aut latere nonnullos fidelium per ignem purgatorium quanto magis minusue bona [g 1Kb] pereuntia dilexerunt,  tanto tardius citiusue saluari. Non tamen tales de quibus dictum est, quod regnum Dei non possidebunt , nisi conuenienter penitentibus eadem crimina remittantur. Conuenienter autem dixi, ut steriles in eleemosynis non sint« .



CAPUT XXIII. Quod ad tribulationem purgatorii ignis mors ista pertineat carnis.

De purgatoriis penis doctor egregius disputans Augustinus: Potest, ait, ad istam tribulationem pertinere etiam mors ista carnis, que de primi peccati perpetratione concepta est, ut secundum cuiusque edificium tempus quod eam sequitur, ab unoquoque sentiatur. Persecutiones quoque, quibus martyres  coronantur, et quas patiuntur quicunque Christiani, probant utraque edificia uelut ignis; et alia consumunt [h 1Kb] cum ipsis edificatoribus, si Christum in eis non inueniunt fundamentum, alia sine ipsis, si inueniunt; quia licet cum damno, salui tamen erunt ipsi: alia uero non consumunt, quia talia reperiunt, que maneant in eternum.



CAPUT XXIu. Utrum anime mortuorum se inuicem, et quos nusquam uiderunt, agnoscant.

Quod se anime defunctorum exute corporibus [i 1Kb] recognoscere inuicem [i 1Kb] possint, testatur Euangelista cum dicit: Factum est, ut moreretur mendicus, et portaretur ab angelis in sinum Abrahe: mortuus est autem et diues, et sepultus est in inferno. Et eleuans  oculos suos cum esset in tormentis, uidit Abraham a longinquo [k 1Kb] , et Lazarum in sinu eius. Et ipse dixit: Pater Abraham, mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma . Ecce quomodo diuitis anima Lazari pauperis spiritum cognoscebat. Ex quo non est dubitandum, quod se defunctorum spiritus in illa regione pariter recognoscant. Possunt enim et boni bonos, et mali malos recognoscere. »Si enim, ut ait Gregorius, Abraham Lazarum minime cognouisset, nequaquam ad diuitem in tormentis positum, de eius transacta contritione loqueretur dicens, quod mala receperit in uita sua. Et si mali malos non recognoscerent, nequaquam  diues in tormentis positus, fratrum suorum etiam absentium meminisset. Quomodo enim presentes non posset cognoscere, qui etiam pro absentium memoria curauit exorare? Qua in re illud quoque ostenditur, quia et boni malos, et mali cognoscunt bonos. Nam et diues ab Abraham cognoscitur, cui dictum est: Recepisti bona in uita tua. Et electus Lazarus a reprobo diuite est cognitus, quem  mitti precatur ex nomine dicens: Mitte Lazarum. In qua uidelicet cognitione [a 1Kb] utriusque partis cumulus retributionis excrescet, ut et boni amplius gaudeant, qui secum eos letari conspiciunt, quos amauerunt; et mali cum eis torqueantur, quos in hoc mundo dilexerunt: ut eos non solum sua, sed etiam [b 1Kb] eorum pena consumat. Fit autem in electis quiddam mirabilius: quia non solum eos agnoscunt, quos in hoc mundo nouerunt, sed uelut uisos et cognitos recognoscunt bonos quos nunquam uiderunt. Nam cum antiquos patres in illa eterna hereditate uiderint, eis incogniti per uisionem non erunt, quos in operibus [c 1Kb] semper nouerunt. Quia enim illic omnes communi claritate Deum conspiciunt, quid est quod ibi nesciant, ubi scientem omnia sciunt« ?



CAPUT XXu. Utrum anime beatorum orare uideantur pro his quos in inferno sentiunt.

»Orant pro inimicis suis eo tempore anime beatorum, ut ait beatus Gregorius, quo possunt ad fructuosam penitentiam eorum corda conuertere, atque ipsa conuersione saluare. Quid enim aliud pro inimicis orandum est, nisi hoc quod ait Apostolus, ut det eis Deus penitentiam, et resipiscant a diaboli laqueis, a quo captiui tenentur ad ipsius uoluntatem ? Et quomodo pro illis tunc orabitur, qui iam nullatenus possunt ad iustitie opera ab iniquitate commutari? Eadem itaque causa est, cur non oretur tunc pro hominibus eterno igne [d 1Kb] damnatis,  que nunc causa est, ut non oretur pro diabolo angelisque eius eterno supplicio deputatis. Ipsa nunc etiam causa est, ut non orent sancti homines pro hominibus infidelibus, impiisque defunctis, quia de eis utique quos eterno supplicio deputatos iam nouerunt, ante illum iusti iudicis conspectum orationis sue meritum cassari refugiunt. Quod si nunc quoque uiuentes iusti mortuis et damnatis iniustis minime compatiuntur, quando adhuc aliquid iudicabile de sua carne se perpeti, etiam ipsi nouerunt; quanto districtius tunc iniquorum tormenta respicient [e 1Kb] , quando iam ab omni uitio corruptionis exuti, ipsi iam iustitie uicinius atque ardentius [f 1Kb] inherebunt? Sic quippe eorum mentes, per hoc quod iustissimo iudici inherent, uis districtionis absorbet, ut omnino eis non  libeat, quidquid ab illius regule interne subtilitate discordat« .



CAPUT XXuI. Utrum anime mortuorum orent pro salute charorum uiuentium.

Si sepultus diues in inferno, Abraham pro fratribus  orat, ut admoneantur, ne et ipsi in iniqua tormenta [g 1Kb] deueniant , quomodo piorum anime, et maxime in requie constitute, charorum superstitum creduntur sollicitudinem amisisse? Orare ergo possunt pro salute uiuentium, in quantum a Domino permittuntur: nam utique recordari ueraciter possunt, quos in hoc seculo positi dilexerunt: sensum enim, quo uiuentes cum uiuentibus adfuerunt [h 1Kb] , non amisisse, sed liberiorem illic habere credende sunt, ubi onere corporali grauari non possunt. Nam iuxta diuinam sententiam, corpus corruptibile aggrauat animam : ergo anima que nunc corpore grauatur, liberior corpore absoluta efficitur. Est igitur anime post mortem et sensus integer, et memoria plena. Ergo anima que illic  certo recordationis officio utitur, proximorum dulcedinis recordatur. Recordans ergo quos amauit in seculo, commendare eos potest precibus Christo: quamquam nichil aliud orationes fidelium animarum, quam desiderium earum accipiatur [i 1Kb] . Illud quoque dico, quod celeberrima sit in hac re Ecclesie consuetudo, cum se morituris commendat, et memores eos sui esse preoptat [i 1Kb] . Sic martyribus, cum morerentur, superstitum charorum se familiaritas commendauit: sic se quotidie piorum turba fidelium euocandis ab hoc seculo electis animabus committit, et ut semper sui sint memores, poscit. Nec enim fides uiuentium id a morientibus [k 1Kb] posceret, si apud se certum haberet, quod in nullo eos iuuare possent post mortem. Sed quia tante auctoritatis sollicitudo  non preterit, sequens rei multoties effectus probauit, cum ea que plerique uiuentes a morientibus sibi fieri petunt, sine dilationis damno consequuntur [l 1Kb] . Hec ergo mihi uidetur de hac obiecta questiuncula ratio, quam etsi ipsis uerbis, ut est a maioribus euoluta, non inuenio, ipso tamen sensu definitam ab auctoribus puto, quanquam etsi aliquid ex hoc ab eis definitum reperero, illorum potius sententiam assequar [m 1Kb] .



CAPUT XXuII. Utrum contristari uel letari possint anime defunctorum pro uiuentium charorum salute: seu tristitia aut qualibet curd uiuorum moueantur [n 1Kb] .

 Si nulla esset mortuis cura de uiuis, non utique diues ille qui torquebatur apud inferos, sollicitus esset pro fratribus suis, dicens ad Abraham: Rogo te, pater, ut mittas Lazarum in domum patris mei: habeo enim quinque fratres: ut testetur illis, ne et ipsi ueniant in locum hunc tormentorum . Ita ergo mortui [a 1Kb] curam habere possunt de uiuis, quamuis nesciant quid in presenti agatur a nobis: sicut uiuentes curam habere possumus de mortuis, quamlibet ignoremus quid agatur ab illis. Si enim pro mortuis nulla esset cura uiuentibus, non utique pro eis crebro [b 1Kb] oblatis sacrificiis precaremur. Hec et his similia sanctus Augustinus in suis uoluminibus ponens, hoc unum ponit exemplum, quod non est mediocriter admirandum: »Audiuimus, ait idem doctor, quod cum debitum repeteretur a quodam, defuncti patris cautione prolata, quod filio nesciente a patre iam fuerat persolutum, contristari homo grauissime cepit, atque mirari [c 1Kb] , quod ei pater moriens non dixerit quid deberet, cum fecisset etiam testamentum. Tunc ei nimis anxio apparuit  idem pater eius in somnis, et ubi esset reconditum [d 1Kb] quo illa cautio uacuata fuerat, indicauit. Quo inuento iuuenis atque monstrato, non solum falsi debiti calumniam propulsauit, sed etiam paternum recepit chirographum, quod pater non receperat, quando est pecunia persoluta. Hinc utique putatur anima hominis curam gessisse pro filio, et ad eum uenisse dormientem, ut docens quod ignorabat, a magna eum molestia liberaret [e 1Kb] « .



CAPUT XXuIII. Quod patriarche, prophete, et apostoli, omnesque beatorum spiritus nos ardenter secum gauisuros exspectent; et quod non sit illis perfecta letitia, donec pro nostris erroribus dolent.


De his ita Origenes doctor in suis dogmatibus docet, dicens: »Neque enim hinc discedentes sancti continuo integra meritorum suorum premia consequuntur, sed exspectant etiam nos, licet morantes, licet desides. Non enim illis est perfecta letitia, donec pro erroribus nostris dolent, et lugent peccata [f 1Kb] . Hoc fortasse mihi dicenti non credas [g 1Kb] : quis enim ego sum, qui confirmare sententiam tanti dogmatis audeam? Sed adhibeo horum testem, de quo non potest dubitari. Magister enim gentium est in fide et ueritate Paulus apostolus. Ipse igitur ad Hebreos scribens, cum enumerasset omnes sanctos [h 1Kb] qui per fidem iustificati sunt, addit post omnia etiam hoc:  Sed isti, inquit, omnes, testimonium habentes per fidem, nondum [i 1Kb] assecuti sunt repromissionem a Deo: Deo pro nobis aliquid melius prouidente, ne sine nobis perfectionem consequerentur . uides ergo quia exspectat adhuc Abraham, ut que perfecta sunt consequatur: exspectat et Isaac, et Iacob, et omnes prophete exspectant nos, ut nobiscum perfectam beatitudinem capiant. Propter hoc etiam, mysterium illud in ultimum diem dilati iudicii custoditur: unum enim corpus est, quod iustificari exspectatur, unum corpus est, quod resurgere dicitur in iudicio; licet enim sint multa membra, sed unum corpus«  . [i 4Kb] Non potest oculus  dicere manui: Non es mihi necessaria. Etiamsi sanus sit oculus, et non sit turbatus, quantum pertinet ad uidendum; si desint oculo reliqua membra, que erit ei letitia? aut que uidebitur esse perfectio, si manus non habeat, si pedes desint, aut reliqua membra non adsint? Quia etsi est aliqua [a 1Kb] oculi gloria, in eo maxime est, ut uel ipse dux sit corporis, uel ceterorum membrorum non deseratur officiis. Hoc autem nos et per illam Ezechielis uisionem doceri puto, cum dicit congregandum esse os ad os, et iuncturam ad iuncturam, et neruos, et uenas, ac singula locis suis esse reparanda. Denique uide quid dicit [b 1Kb] propheta: Ossa, inquit, ista: non dixit: Omnes homines sunt, sed dixit: Ossa ista domus Isrel sunt . Habebis ergo letitiam  de hac uita discedens, si fueris sanctus; sed tunc erit perfecta letitia, cum nullum tibi corporis membrum deerit [c 1Kb] . Exspectabis enim et tu alios, sicut et tu exspectatus es [d 1Kb] . Quod si tibi, qui membrum es, non uidebitur esse perfecta letitia, si desit aliud membrum, quanto magis Dominus et Saluator noster, qui caput est totius corporis, non sibi dicit perfectam esse letitiam, donec aliquid ex membris deesse corpori suo uidet!



CAPUT XXIX. Utrum scire possint mortui quid agant uiui.

»Fatendum est, ut ait beatus Augustinus, nescire quidem mortuos quid hic agatur a uiuis: sed dum hic agitur, postea audire possunt ab eis qui hinc ad eos moriendo pergunt: non quidem omnia, sed que  sinuntur indicare, qui sinuntur etiam ista meminisse, et que illos, quibus hec indicant, oportet audire. Possunt et ab angelis, qui rebus que hic aguntur presto sunt, aliquid audire mortui, quod unumquemque eorum audire debere iudicat cui cuncta subiecta sunt. Nisi enim essent angeli qui possent interesse uiuorum et mortuorum locis, non dixisset Dominus iehsu: Contigit autem mori inopem illum, et deferri [e 1Kb] ab angelis in sinum Abrahe . Possunt etiam spiritus mortuorum aliqua que hic aguntur, et que necessarium est eos nosse [f 1Kb] , non solum presentia et preterita, uerumetiam futura, spiritu Dei reuelante, cognoscere; sicut non omnes homines, sed prophete, dum hic uiuerent, cognoscebant:  nec ipsi omnia, sed que illis esse reuelanda Dei prouidentia iudicabat« .



CAPUT XXX. Utrum possint mortui uiuentium oculis apparere.

Ex hoc predictus doctor sic ait: »Mitti ad uiuos  aliquos ex mortuis, sicut e contrario Apostolus ex uiuis in paradisum raptus est, diuina testatur Scriptura. Nam Samuel propheta defunctus uiuo regi Sauli etiam futura predixit. Quamuis nonnulli, non ipsum fuisse, nec potuisse [g 1Kb] magicis artibus euocari, sed aliquem spiritum tam malis operibus congruentem illius existiment similitudinem figurasse, cum liber Ecclesiasticus, quem iehsu filius Sirach scripsisse traditur [h 1Kb] , et propter eloquii similitudinem nonnullam Salomonis pronuntiatur, contineat in laude patrum, quod Samuel et mortuus [i 1Kb] prophetauerit . Sed si et huic libro ex Hebreorum, quia in eo non est, canone [i 1Kb] contradicitur; quid de Moyse dicimus, qui certe et in Deuteronomio mortuus , et in Euangelio cum Elia, qui  mortuus non est, legitur apparuisse uiuentibus I ? .



CAPUT XXXI. Quod non impiorum, sed sanctorum anime tantum sciant quid possit a uiuentibus agi.

Credendum omnino est quod sicut uiuentes mortuorum gestis interesse non possunt, ita a defunctis cause uiuentium nesciantur. Quam tamen ignorantiam sanctorum anime non patiuntur [k 1Kb] , que uidentem omnia Deum sciunt, et scientem omnia contemplantur. Nam et beatus Gregorius in libris Moralium, loco illo quo testimonium illud de uerbis Iob tractare cepit [l 1Kb] , ubi ait: Siue nobiles fuerint filii eius, siue ignobiles, non intelligit , ita definiens, ait: »Sicut enim hi qui adhuc uiuunt  mortuorum animas quo loco habeantur ignorant, ita mortui uita in carne uiuentium qualiter postea disponatur [m 1Kb] nesciunt. Quia et uita spiritus longe distat a uita carnis; et sicut corporea et incorporea diuersa sunt genere [n 1Kb] , ita etiam distincta cognitione. Quod tamen de animabus sanctis sentiendum non est, quia que intus omnipotentis Dei miram [o 1Kb] claritatem uident, nullo modo credendum est quia sit aliquid [p 1Kb] quod ignorent. Sed carnales quique quia amorem precipue filiis impendunt, hoc eos beatus Iob nescire post mortem [q 1Kb] asserit, quod hic uehementer amauerunt, ut siue nobiles, siue ignobiles sint filii, nesciant, quorum eos semper cura fatigabat« .



CAPUT XXXII. Utrum post aduentum Christi ad inferos, ex quo sanctis reseratum est iter ad celos, aspicere ualeant aut boni malos in dolore, aut mali bonos in requie constitutos.


Ecce, Luca [r 1Kb] euangelista testante, didicimus quod  mortuo diuite illo, et sepulto in inferno, paupere quoque illo Lazaro in sinu Abrahe in requie constituto, et diues in inferno collocatus Abraham uel Lazarum [a 1Kb] pauperem uiderit, et Abraham diuitem illum positum in tormentis aspexerit [b 1Kb] . Et hec siquidem ante aduentum Christi ad inferos facta esse accepimus. Ceterum cum Dominus et Saluator noster, pro omnibus [c 1Kb] moriens, ad inferna anima sola descendit, patriarchis, qui in locis inferi tenebantur, celestis paradisi ianuam reserauit. Quia ergo ita est, quod illos et de inferis eruit, et in celesti regione locauit, non immerito queritur utrum modo Abraham ceterique sancti de illo loco celestis paradisi, quo resurgente Christo locati sunt, possint ita uidere impiorum animas in inferno, sicut de loco  illo, unde moriente Christo educti sunt, facere poterant? Hanc siquidem questionem sicut modo hic a me uidetur proponi, occupato mihi diuersis negotiorum tumultibus, ubi legerim non facile [d 1Kb] occurrit. Hoc unum tantum de hac re in homiliis pape Gregorii legisse me recolo, ubi ait: »Credendum est quod, ante retributionem extremi iudicii, iniusti in requie quosdam iustos aspiciant, ut eos uidentes et conspicientes in gaudio, non solum de suo supplicio, sed et de illorum bono crucientur. Iusti uero in requie positi in tormentis semper intuentur [e 1Kb] iniustos, ut inde eorum crescat gaudium, quia malum conspiciunt quod misericorditer euaserunt, tantoque maiores ereptori suo gratias referunt, quanto uident in aliis quod ipsi perpeti, si essent [f 1Kb] relicti, potuerunt.  Nec illam tante beatitudinis claritatem apud electorum animas [g 1Kb] fuscat aspecta pena reproborum, quia ubi iam compassio miserie non erit, minui procul dubio beatorum letitia non ualebit. Quid autem mirum, si dum iusti iniustorum tormenta conspiciunt, hoc eis ueniet in obsequia gaudiorum [h 1Kb] , quando in pictura niger color substernitur, ut albus uel rubeus clarior uideatur? Et quamuis eis sua gaudia ad perfruendum plene sufficiant, mala tamen reproborum absque dubio semper aspiciunt; quia qui creatoris sui claritatem uident, nichil in creatura agitur quod uidere non possint« .



CAPUT XXXIII. Contra eos qui dicunt quod nulla sit anime uita post mortem.


Cassianus ait: »Qui mortui sunt corpore Dominum spiritu benedicunt, atque collaudant, secundum illud: Benedicite Dominum, spiritus et anime iustorum , et omnis spiritus laudet Dominum  . Et in Apocalypsi Ioannis anime occisorum non solum laudare Deum, sed etiam interpellare dicuntur . In Euangelio quoque euidentius Dominus ad Saduceos: Non legistis, inquit, quod dictum est a Deo, dicente uobis: Ego sum Deus Abraham, et Deus Isaac, et Deus Iacob? Non est Deus mortuorum, sed uiuorum; omnes enim ei uiuunt . De quibus et Apostolus: Propter quod, inquit, non confunditur Deus uocari Deus eorum, parauit enim illis ciuitatem sanctam«  . Beato quoque Augustino ceterisque doctoribus id asserentibus multis locis et multiplicibus libris, unum predicti uiri memorabo exemplum, quo huiusmodi roboretur assertio. Fratrem quemdam Gennadium  medicum sibi notissimum atque clarissimum refert apud Carthaginem fuisse, quem erga pauperum curam impigra misericordia facillimoque animo benignissimum fuisse testatur: qui tamen Gennadius dubitabat utrum esset alia uita [i 1Kb] post mortem. »Huius igitur mentem et opera misericordie quoniam Deus nullo modo desereret, apparuit illi in somnis conspicuus iuuenis et dignus, eique dixit: Sequere me. Qui dum sequeretur [i 1Kb] , uenit ad quamdam ciuitatem, ubi audire cepit a dextra parte [k 1Kb] sonos suauissime cantilene ultra solitam notamque suauitatem. Tunc illo intento quidnam esset, hymnos dixit esse beatorum atque sanctorum. A sinistra autem parte quid se uidisse retulerit, non satis memini. Euigilauit, et somnium fugit [l 1Kb] , tantumque de  illo quam de somnio cogitauit. Alia uero nocte, ecce idem ipse iuuenis eidem rursus apparuit, atque ab illo utrum cognosceretur interrogauit. Respondit, quod eum bene pleneque cognosceret. Tunc ille quesiuit ubi se nosset. Nec memorie defuit quod iste eidem responderet [m 1Kb] , totumque uisum illud, hymnosque sanctorum, ad quos eo duce uenerat, qua recordabatur facilitate narrauit [n 1Kb] . At ille percunctatus est utrumnam id quod uiderat in somnis uidisset an uigilans? Respondit: In somnis. At ille homini: Bene, inquit, recolis: in somnis illa uidisti [o 1Kb] ; sed etiam nunc in somnis te uidere scias. Hec cum audisset iste, ita esse credidit, atque id responsione firmauit. Tunc qui hominem docebat, adiecit et ait: Ubi est modo corpus tuum? Ille respondit:  In cubiculo et in lectulo meo. Scisne, inquit ille, in eodem corpusculo esse illigatos et clausos oculos tuos [p 1Kb] ? Ille respondit: Scio. Tunc ille: Qui sunt ergo isti oculi quibus me uides? Ad hoc iste non inueniens quid responderet, obticuit. Cui hesitanti  ille quod his interrogationibus docere moliebatur aperuit continuo. Sicut [a 1Kb] , inquit, isti oculi carnis tue utique in dormiente atque in lectulo iacente nunc uacant, nec aliquid modo operantur, et tamen sunt isti quibus me intueris, et ista uteris uisione, ita cum defunctus fueris, nichil agentibus oculis carnis tue, uita tibi inerit qua uiuas, sensusque quo sentias. Caue iam deinceps ne dubites uitam esse post mortem. Ita sibi homo fidelis ablatam dicit huius rei dubitationem« .



CAPUT XXXIu. Contra eos quibus parum uidetur quod anima post mortem carnis in quadam corporali similitudine leta quedam uideat, uel tristia sentiat. Et quod expressiora sint ibi leta uel tristia, quam hic uideri possunt per somnium ab animo.


Quamuis non sint corporalia uisa, sed similia corporalibus, quibus anime corporibus exute afficiuntur, seu bene, seu male, cum et ipse anime corporibus suis similes [b 1Kb] sibimet appareant, sunt tamen et uera leta, et uera molesta, facta de substantia spirituali [c 1Kb] . Nam et in somnis magnum interest [d 1Kb] utrum in letis an in tristibus simus. Unde in rebus quas concupierant constituti, se euigilasse doluerunt plurimi, et rursus grauibus terroribus atque cruciatibus exagitati atque uexati, cum expergefacti essent, dormire timuerunt, ne in eadem mala reuocarentur. Et utique non est dubitandum quod expressiora sunt illa que in inferno dicuntur esse, atque ideo uehementius sentiantur [e 1Kb] . Nam et qui subtracti sunt  sensibus corporis, minus quidem quam si omnino morerentur, sed tamen amplius quam si dormirent, expressiora se uidisse narrauerunt quam si somnia somniassent [f 1Kb] .



CAPUT XXXu. Quid remunerationis [g 1Kb] habere credantur anime defunctorum, ante resurrectionis illius ultimum tempus.

Anime beatorum mox ut de huius corporis domicilio exeunt, donec ueniant ad resurrectionis illius ultimum tempus, iucunditate [h 1Kb] spiritus perfruuntur, attestante Ioanne de animabus occisorum propter uerbum Dei, et dicente: Date sunt illis singule stole albe . Hec ergo prima stola est quietis et iucunditatis, qua post mortem carnis anima tantum  perfruitur; secunda illa erit, cum recepto corpore de anime et carnis immortalitate letabitur.



CAPUT XXXuI. Quod post depositionem corporis huius statim uideatur a sanctis spiritibus Deus.

Beatissimus Cyprianus, doctor clarus, et magister  mirificus [i 1Kb] , ad Fortunatum scribens de exhortatione martyrii, inter cetera sic dicit : »Quanta est dignitas, et quanta securitas, exire hinc letum, exire inter pressuras et angustias gloriosum, claudere in momento oculos, quibus homines uidebantur et mundus, et aperire eosdem statim, ut uideatur Deus et Christus? Tanta felicitas migrandi [i 1Kb] , quanta uelocitas. Repente terris subtraheris, ut in regnis celestibus reponaris. Hec oportet mente et cogitatione complecti, et die ac nocte [k 1Kb] meditari.« Tanti ergo doctoris exhortatione instructi, ueraciter tenere debemus quod nequaquam post mortem uisione Dei fraudabimur, sed eo cum letitia perfruemur, si hic in beneplacitis sibi actibus uixerimus.



CAPUT XXXuII. Quod etiam modo sanctorum anime iam cum Christo in celis regnent.


Sanctus Augustinus definitione certissima cupiens docere quod non solum martyrum sed electorum anime fidelium iam modo cum Christo regnent in celis, de Apocalypsi Ioannis testimonium illud ponit, ubi legitur quod anime occisorum propter testimonium Iesu, et propter uerbum Dei, regnent cum Christo mille annis : anime scilicet martyrum, nondum sibi corporibus redditis. Quod ne aliquis putaret quod tantum martyrum, non etiam ceterorum fidelium, anime cum Christo regnarent, subiunxit idem doctor: »Neque enim piorum anime mortuorum separantur [l 1Kb] ab Ecclesia,  que nunc est etiam regnum Dei [m 1Kb] : alioqui nec ad altare fieret memoria eorum in communicatione corporis Christi. Nec aliquid prodesset ad eius baptismum in periculis currere, ne sine illo [n 1Kb] finiatur hec uita: nec ad reconciliationem penitentia ualeret, si forte per impudentiam malamue conscientiam [o 1Kb] quisque ab eodem corpore separatus est. Cur enim fiunt ista, nisi quia fideles, etiam defuncti, sunt membra eius? Quamuis ergo cum suis corporibus nondum sint, iam tamen eorum anime regnant cum illo« . Nunc [p 1Kb] et quotidie desiderant duplicationem beatitudinis, quam accepturi sunt post, et ipsa eorum desideria clamoris eorum quodammodo sunt uerba, quibus Deum imprecantur, ut exstinctorum corporum resurrectionem  recipiant. Magnus quippe eorum clamor, magnum est desiderium. Tanto enim minus quisque clamat, quanto minus desiderat: et tanto maiorem uocem in aurem Dei exprimit, quanto se in eius desiderium plenius fundit. Si enim desiderium quodammodo sermo non esset, Propheta non diceret: Desiderium  cordis eorum exaudiuit auris tua . Quibus sanctis animabus iam date sunt singule stole albe, id est, ipsa illa beatitudo patrie celestis [a 1Kb] , in qua nunc gaudentes exsultant, dictumque est eis: Requiescite tempus adhuc modicum, donec impleatur numerus conseruorum et fratrum nostrorum [b 1Kb] . Desiderantibus igitur animabus Requiescite tempus adhuc modicum dicere, est inter ardorem sancti desiderii ex ipsa sua presentia eis Deum solatium consolationis aspirare. Regnum tamen animarum eorum iam, ut diximus, cum illo est nunc, dum isti mille anni decurrunt. Unde et in eodem libro alibi legitur: Beati mortui qui in Domino  moriuntur: amodo enim iam dicit Spiritus ut requiescant a laboribus suis, nam opera eorum sequuntur eos. Regnat itaque cum Christo nunc primum Ecclesia in uiuis et mortuis. Propterea enim, sicut dicit Apostolus , mortuus est Christus, ut et uiuorum et mortuorum dominetur. Sed ideo martyrum tantum animas [c 1Kb] Ioannes commemorauit, quia ipsi precipue regnant mortui, qui usque ad mortem pro ueritate [d 1Kb] certarunt. Sed a parte totum, etiam ceteros mortuos intelligimus pertinentes ad Ecclesiam, [e 1Kb] que est regnum Christi.


Explicit liber secundus.



INCIPIT LIBER TERTIUS. DE IPSA RESURRECTIONE.



CAPUT PRIMUM. Quod tempus et diem iudicii nullus hominum nouerit.


Iudicii tempus uel diem Dominus nobis esse uoluit incognitum. Sic enim interrogantibus se de ultimo die discipulis, atque dicentibus: Quod signum aduentus tui erit, et consummationis seculi? respondisse eumdem Dominum legimus: De die autem illa et hora nemo scit, neque angeli in celo, neque Filius, nisi Pater solus . Quanquam hoc ipsum quod se dicit nescire, non arbitrandus est hoc ipsum Filius ignorasse, sed quod sic sciat, ut nolit aliis dicere. Nam dum dicit ipse Dominus per prophetam: Dies ultionis in corde meo , indicat se quidem scire, sed nolle aliis indicare.



CAPUT II. Utrum specialis locus esse credatur ubi iudicium a Domino agetur.


Quid ex hoc [a 1Kb] in aliis legerim, non facile mihi occurrit: hoc tamen Iel propheta uaticinante [b 1Kb] didicimus, quod in ualle Iosaphat omnes gentes a Domino tempore iudicii [c 1Kb] congregande sunt. Sic enim idem sanctus propheta ait: In diebus illis et in tempore illo, cum conuertero captiuitatem Iude et Ierusalem, congregabo omnes gentes, et deducam eas [d 1Kb] in uallem Iosaphat, et disceptabo cum eis ibi . Sed hec prophete uerba quomodo beatus Hieronymus sentiat, audiamus, ut ex illius uerbis locus iste Iosaphat, quo iudicium dicitur agitari, utrum proprie an figuraliter intelligi debeat, melius lector [e 1Kb] agnoscat. Dicit enim beatus Hieronymus  . Iosaphat interpretatur [f 1Kb] Domini iudicium. Hoc ergo est quod dicit: Quando misertus fuero eorum, hoc est, qui mei nominis confessione censentur, tunc omnes aduersarios meos deducam in uallem Iosaphat, hoc est, in uallem iudicii. Omnes autem gentes, aut omnes [g 1Kb] designat incredulas nationes, aut omnes demones dicit, quia sic idem doctor in eodem tractationis subsequitur opere: Isti tales, id est, quos aut incredulas nationes, aut demones dicit, non iudicabuntur in montibus, non in campestribus, sed in profundo et deorsum, ut solum locus [h 1Kb] ipse iudicii pro pena sit.



CAPUT III. Quod nullus nouerit hominum, per quot dies futurum illud iudicium extendatur.


»Quod in confessione ac professione tenet omnis Ecclesia Dei, Christum de celo [i 1Kb] esse uenturum ad uiuos et mortuos iudicandos , [i 1Kb] hunc ultimi iudicii diem dicimus, id est, nouissimum tempus. Nam per quot dies futurum iudicium [k 1Kb] extendatur, incertum est« .



CAPUT Iu. De terrore aduentus Christi, et quod in ea forma qua iudicatus est, in ipsa ad iudicium ueniet, et iudicium agitabit.

[l 1Kb] Christus Dei Filius, finito mundi termino, in ea qua ascendit celos corporis forma, [m 1Kb] cum sanctis omnibus ueniet. Illo enim de celis ad iudicium ueniente, iuxta quod ipse in Euangelio ait: uirtutes  celorum commouebuntur, et tunc apparebit signum Filii hominis in celo; et tunc [a 1Kb] plangent omnes tribus terre, et uidebunt Filium hominis uenientem in nubibus celi cum uirtute multa. Et mittet angelos suos cum tuba et uoce magna, et congregabunt electos eius a quatuor [b 1Kb] uentis, a summis celorum usque ad terminos eorum . Paulus quoque apostolus de aduentu [c 1Kb] iudicii ita dicit: Ipse autem Dominus in iussu, et in uoce archangeli, et in tuba Dei descendet de celo . Ignis enim ante eum, Psalmista predicente, ardebit, et in circuitu eius tempestas ualida : quia idem qui aliquando uenit ut iudicaretur occultus, tunc ueniet ut omnes iudicet manifestus. Congregatis ergo sanctis suis omnibus, [d 1Kb] de celo est descensurus, iuxta illud quod  Isaias dicit: Ecce ueniet Dominus cum sanctis suis ad faciendum iudicium . Tremendu sigitur ualde et pauendus adueniet in die [e 1Kb] examinationis sue, quando cum angelis et archangelis, thronis et dominationibus, ceterisque uirtutibus, celis quoque ac terris ardentibus, cunctis in sui obsequii terrore commotis, uisus fuerit in gloria maiestatis.



CAPUT u. Quod preeunte cruce Christus ad iudicium ueniet, et quod eadem crux angelorum humeris, de celo Christo descendente, portabitur.

Ioannes Chrysostomus liquidissime hanc questionem uentilans, ita definiens dicit : »uideamus quomodo cum cruce sua ueniet Christus, necessarium enim est  hoc ipsum ostendere. Si dixerint, inquit, [f 1Kb] Ecce in promptuariis est Christus, ecce in solitudine, nolite credere , de secunda presentia glorie sue dicens propter pseudo-christos, et propter falsos prophetas, [g 1Kb] et propter Antichristum, ne quis errore preuentus in falsum incidat christum. Quoniam Christi Saluatoris aduentum preueniet Antichristus, ideo sollicite precauendum est, ne quis pastorem querens, lupum inueniat. Ob hoc predico tibi unde dignoscas ueri Pastoris aduentum. Hoc dedit signum: hec enim fuit uoluntas eius, ut primus aduentus latenter fieret, et quereret quod perierat; secundus uero aduentus non ita, sed simpliciter ait: Quemadmodum, inquit, fulgur exiens [h 1Kb] ab oriente apparet in occidente, ita erit aduentus  Filii hominis . [i 1Kb] Subito omnibus apparebit, nec erit indigens quisquam interrogare, siue hic, siue illic est Christus. Quemadmodum enim fulgur cum emicuerit, non egemus interrogare si facta sit coruscatio; ita cum reuelatio presentie  eius effulserit, non indigebimus interrogare [i 1Kb] an uenerit Christus. Sed quod queritur, si cum cruce ueniet , audi igitur subsequentia. Tunc, inquit, quando uenturus est, sol obscurabitur, et luna non dabit lumen suum . Tanta enim erit eminentia splendoris in Christo, ut etiam clarissima celi luminaria abscondantur pre fulgore diuini luminis. Tunc et stelle cadent, quando [k 1Kb] apparuerit signum Filii hominis in celo . Considerasti quanta sit uirtus [l 1Kb] sancte crucis? Sol obscurabitur, luna non dabit lumen suum: crux uero fulgebit, et obscuratis luminaribus celi, dilapsisque sideribus, [m 1Kb] sola radiabit, ut discas quoniam crux sole et luna preclarior est, quorum splendorem diuino  illustrata splendore superabit. Et quemadmodum ingrediente rege in ciuitatem, exercitus [n 1Kb] precedit ferens signa et uexilla regalia, [o 1Kb] et ambitus preparationis armisone annuntiat regis introitum; ita Domino descendente de celis, precedet exercitus angelorum atque archangelorum, qui signum illud triumphale crucis uexillum sublimibus humeris preferentes, diuinum regis celestis ingressum terris trementibus nuntiabunt.« Idem doctor post aliqua sic repetit: »Sed quare crux apparebit tunc, et quam ob causam in eius prelatu Dominus adueniet, [p 1Kb] perspicuum est: ut agnoscant consilium iniquitatis sue, qui Dominum maiestatis crucifixerunt. Per hoc enim signum impudens Iudeorum redarguitur [q 1Kb] mendacium uel impietas. Et quoniam propter  hoc ipsum habens crucem ueniet, audi ipsum in Euangelio protestantem: Quia tunc plangent omnes tribus terre , uidentes accusatorem suum ipsam crucem, et ipsa arguente cognoscent peccatum suum sero, et frustra fatebuntur impiam cecitatem. Quid autem miraris, si crucem afferens ueniet, ubi et ipsa uulnera tunc ostendet? Quoniam uidebunt, inquit, in quem compunxerunt« .



CAPUT uI. De terrore uisionis diaboli, cum sublatus fuerit, ut ad iudicium adducatur.

Cum sublatus fuerit diabolus ut damnetur, multi electi, qui in corpore inueniendi sunt, Domino ad iudicium ueniente, metu concutiendi sunt, uidentes  tali sententia impium esse punitum. Quo terrore purgandi sunt, quia si quid eis ex corpore adhuc peccati remanserit, metu ipso quo diabolum damnari conspicient, purgabuntur. Hinc est quod [r 1Kb] ait Iob: Cum sublatus fuerit, timebunt angeli, et [s 1Kb] territi  purgabuntur : angelos uidelicet sanctos quosque atque electos uolens intelligi.



CAPUT uII. Quod Christus ad iudicium ueniens, mitis iustis, et terribilis apparebit iniustis.

Redemptor humani generis cum apparuerit, et mitis erit iustis, et terribilis iniustis. Quem enim mansuetum aspiciunt electi, hunc pauendum atque terribilem conspiciunt reprobi. Sed hunc ideo electi terribilem non uidebunt, quia modo terrorem illius considerare non desinunt. Et ideo reprobi terribilem illum conspicient, quia modo ultimi illius iudicii postponunt terrorem, et, quod est peius, quasi securi in suis fecibus iacent.



CAPUT uIII. Quod Christum in carne ad iudicium uenientem iusti et iniusti carneis oculis sint uisuri.


Christus Dei Filius cum ad iudicium uenerit faciendum, omnes pariter humanitatem eius iusti et iniusti uisuri sunt. Diuinitatem tamen eius iniusti non uidebunt, que tantum iustis uidenda promittitur. Nam quod ab iniustis diuinitas eius non uideatur, testatur Isaias qui dicit: Tollatur impius, ne uideat [a 1Kb] maiestatem Dei . Ex quo apertissime patet quod reprobi tunc humanitatem [b 1Kb] eius utique in qua iudicatus est uidebunt ut doleant; diuinitatem uero non uidebunt, ne gaudeant. Quibus enim diuinitas ostenditur, utique [c 1Kb] ad gaudium demonstratur.



CAPUT IX. Quod non Pater, sed tantum Filius ad iudicium faciendum uenturus esse credatur.


Ait ex hoc beatissimus Augustinus : »Neque enim ad iudicium uiuorum et mortuorum Pater uenturus est, nec tamen recedet a Filio Pater. Quo ergo modo non ipse uenturus est? Quia ipse non uidebitur in iudicio: uidebunt in quem [d 1Kb] compunxerunt . Forma illa erit iudex, que stetit sub iudice; illa iudicabit que iudicata est. Iudicata est enim inique, iudicabit iuste.« Nam et cum in propheticis Scripturis Dominus legitur [e 1Kb] ad iudicium esse uenturus, etsi eius persona sub alia distinctione patenter ponatur, tantummodo propter ipsum iudicium Christus debet intelligi; quia etsi Pater iudicabit,  [f 1Kb] per Filium iudicabit. Nam ipse per sue presentie manifestationem non iudicat quemquam, sed omne iudicium dedit Filio ; quia manifestabitur homo iudicaturus, sicut homo est iudicatus.



CAPUT X. Quod non pertineat ad hanc uitam, cum Christus uiuos et mortuos iudicaturus de celo descenderit.

Non est consequens ut ad hanc uitam pertinere  credamus, cum Christus [g 1Kb] de celo ad iudicandos uiuos et mortuos descenderit, et iudex hominibus apparuerit manifestus. Nam iuxta prefixam beati Augustini sententiam, quod de Christo profitemur futurum, quoniam de celo uenturus est uiuos et mortuos iudicaturus, non pertinet ad uitam nostram que hic [h 1Kb] geritur, quia nec in rebus eius gestis est, sed in fine seculi gerendis. Ad hoc pertinet quod secutus Apostolus adiunxit: Cum Christus apparuerit uita nostra, tunc et uos apparebitis cum ipso in gloria . uiuos autem et mortuos, cum uenerit, iudicabit, quia et iusti, qui utique uiuunt, et iniusti, qui merito mortui appellantur, ab illo utique iudicandi sunt: siue ut uiuos intelligamus quos hic nondum mortuos, sed adhuc in ista carne uiuentes  eius [i 1Kb] inuenerit aduentus; mortuos autem, qui de corpore priusquam ueniat exierunt, uel exituri sunt.



CAPUT XI. De sedibus iudicantium.

Sedes dicimus quas Greci thronos appellant: thronos autem Greci [i 1Kb] sedes dicunt. Sancti ergo, quamlibet ipsi sint sedes Dei, iuxta quod scriptum est: Anima iusti sedes est sapientie , ipsi tamen sedes habebunt, in quibus Christo iudicante sessuri sunt, iuxta illud quod ipsa ueritas ait: uos qui secuti estis me, in regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel .



CAPUT XII. De his qui cum Domino ad iudicandum sessuri sunt.


Luce clarius constat quod omnes sancti qui perfecte mundum reliquerunt, cum Domino residentes, ceteros iudicabunt. Tunc quoque implebitur illud quod legitur in diuinis Litteris: Nobilis in portis uir eius, quando [k 1Kb] sederit cum senatoribus terre .



CAPUT XIII. Quod in prenominatis a Christo duodecim sedibus non solum duodecim apostoli sessuri sint, sed omnis perfectorum numerus, qui in duodenarium numerum [l 1Kb] partiuntur.

Sanctus Augustinus ita ex hoc in suis tractatibus dicit : »Non enim, quia super duodecim sedes sessuros ait Dominus  esse [m 1Kb] apostolos, duodecim solos homines cum illo iudicaturos putare debemus. Duodenario namque numero uniuersa quedam significata est predicantium multitudo, propter duas partes numeri septenarii, quo significatur plerumque uniuersitas. Que due partes, id est tria et quatuor, altera per alteram multiplicate, duodecim [n 1Kb] fiunt. Nam et quatuor ter, et tria quater, duodecim sunt; et si  qua alia huiusmodi duodenarii numeri, que ad hoc ualeat, ratio [a 1Kb] potest reperiri. Alioquin cum in locum Iude traditoris apostolum legimus Matthiam ordinatum, apostolus Paulus, qui plus illis omnibus laborauit, ubi ad iudicandum sedeat non habebit: qui profecto cum aliis sanctis ad numerum iudicum se pertinere demonstrat, cum dicit: Nescitis quia angelos iudicabimus?  De ipsis quoque iudicandis in hoc numero duodenario similis causa est. Non enim quia dictum est: Iudicantes duodecim tribus Isrel, tribus Leui, que tertia decima est, ab eis iudicanda non erit, aut solum illum populum, non etiam ceteras gentes iudicabunt. Quod autem ait In regeneratione, procul dubio mortuorum resurrectionem nomine uoluit regenerationis intelligi.  Sic enim caro nostra regenerabitur per incorruptionem, quemadmodum est anima nostra regenerata per fidem.«



CAPUT XIu. De ultima resurrectione corporum humanorum.

Resurrecturam carnem omnium quicunque nati sunt hominum atque nascentur, et mortui sunt et morientur, nullo modo debet dubitare omnis qui ueraciter Christianus est, dicente Domino: Amen, amen dico uobis, quia uenit hora quando mortui qui in monumentis sunt audient uocem Filii Dei; et procedent qui bona fecerunt in resurrectionem uite; qui uero mala, in resurrectionem iudicii .



CAPUT Xu. Quod septimo angelo tuba canente, in ictu oculi erit resurrectio mortuorum.


[b 1Kb] B. Hieronymus quorumdam de resurrectione disputantium sententias in epistola sua, quam ad Mineruum scripsit, asserens, ita dicit: »Querimus cur de nouissima tuba mortuos scripserit Apostolus resurrecturos . Quando enim nouissima dicitur, utique alie precesserunt. In Apocalypsi Ioannis  septem angeli describuntur cum tubis, et unoquoque clangente, primo uidelicet, secundo, et tertio, quartoque, et quinto, et sexto, quid per singulos actum sit, indicatur. Nouissimo autem, id est septimo, claro tube strepitu personante, [c 1Kb] mortui suscitantur, corpora, que prius habuerant corruptibilia, incorruptibilia recipientes.«  Pro eo tamen quod de resurrectione mortuorum ait Apostolus, omnes resurrecturos esse in momento, in ictu oculi, in nouissima tuba, »tanta  celeritate fiet resurrectio mortuorum, ut uiui quos in corporibus suis consummationis tempus inuenerit, mortuos de inferis resurgentes preuenire non ualeant. Quando enim dicit, in puncto temporis, et in motu oculi atque momento futuram omnium  resurrectionem, cunctam prime et secunde resurrectionis excludit fabulam, ut alii primi, alii nouissimi resurrecturi esse credantur.« Item post aliqua idem dicit: »Hoc sentire debemus, quod quomodo leuis pluma, [d 1Kb] aut tenue siccumque folium uento flatuque raptatur, et de terra ad sublime [e 1Kb] transfertur; sic ad oculum et nutum Dei omnium mortuorum corpora mouebuntur, parata ad aduentum iudicis.«



CAPUT XuI. Quod ad omnes homines pertineat resurrectio, immutatio uero tantum ad sanctos.

Ecce dicit Apostolus: Canet tuba, et mortui [f 1Kb] resurgent, et nos immutabimur . Sed non sicut bonorum et malorum generalis est omnium  resurrectio, ita communis credenda est immutatio. Nam, iuxta quod beatus Augustinus, Hieronymus, Iulianus Pomerius ceterique testantur, resurrectio communis erit omnibus bonis et malis, immutatio uero solis danda est iustis, que utique glorificationem insinuat eterne beatitudinis.



CAPUT XuII. Quod non erium corpus, sed caro quam gerimus, sine ulla corruptione resurget.

Nullo modo audiendi sunt, qui pro carne nescio quod corpus resurrecturum fabulantur [g 1Kb] erium. Sed, iuxta sacre historie ueritatem, in hoc quod quisque uiuit, resurrecturus est corpore. Nam, ut ceteros taceam, egregii preceptoris nostri Eugenii, [h 1Kb] Toletane sedis antistitis, breuiter hec uerba retexam:  »Resurrectionem autem carnis uerissime confitemur, non, ut quidam delirant, ut in eria uel qualibet alia carne resurgamus, sed in hac qua sumus, [i 1Kb] in hac qua etiam pro recte factis coronam, aut pro male gestis unusquisque merebitur recipere penam.«



CAPUT XuIII. Quomodo spiritualia corpora tunc habere credantur, cum futura corpora non spiritus, sed corpora uerissime approbentur.

Resurgent sanctorum corpora sine ullo uitio, sine ulla deformitate, [i 1Kb] sine ulla corruptione, uel oneris difficultate. In quibus tanta facilitas, quanta felicitas erit. Propter quod spiritalia dicta sunt, cum procul dubio corpora futura [k 1Kb] non spiritus sint. Sed sicut  nunc corpus animale dicitur, quod tamen corpus non anima est; ita tunc spiritale corpus erit, corpus tamen, non spiritus erit.



CAPUT XIX. De qualitate corporum que in resurrectione futura sunt.

»Qualitas eorum corporum, ut ait Iulianus Pomerius , quam miseri uel beati  recipient, equaliter quidem incorruptibilis et immortalis erit; sed eorum ipsorum qui recepturi sunt loca uel merita incomparabiliter diuersa erunt, et a se inuicem longe distantia. Unde dicit Apostolus: Omnes quidem resurgemus, sed non omnes immutabimur . Quod enim dicit: Omnes quidem resurgemus, unam tantum resurrectionem omnium hominum signat, ut omnia hominum corpora, una incorruptione, una immortalitate donata, aut in supplicio, aut in premio, possint esse perpetua. Ac per hoc omnes et simul resurrecturi credendi sunt; sed impii ad supplicium, peccatores ad illud finale iudicium, et sancti omnes ad premium. Igitur corpora miserorum non sic immortalia et incorruptibilia erunt, ut quia corrumpi aut mori non poterunt, nullum sensum  doloris admittant; sed ut, in eternis cruciatibus constituta, summus dolor nec corrumpat cruciando, nec perimat. Ac sic ad hoc caro immortalis cum sua anima condemnata uiuit, ut sentiat; sentit, ut doleat; dolet, ut meritis suis digna recipiat.«



CAPUT XX. In qua etate uel statura futuri sunt resurgentes, siue sint senes, siue iuuenes, uel infantes.

Plerisque pertinaciter ac uarie de hac questione certantibus, beatus Augustinus  responsurum se [a 1Kb] perhibens dicit: »Si dixerimus ad Dominici corporis modum [b 1Kb] quorumdam maiorum corpora redigenda, peribit de multorum corporibus plurimum, cum ipse nec capillum periturum  esse promiserit. Restat ergo ut suam recipiat unusquisque mensuram, quam uel habuit in iuuentute, etiamsi senex sit mortuus, uel fuerat habiturus, si ante est defunctus. Atque illud quod commemorauit Apostolus de mensura etatis plenitudinis Christi , . . . . . sic accipimus dictum, ut nec infra nec ultra iuuenilem formam resurgant corpora defunctorum; sed [c 1Kb] in etate et robore usque ad quam Christum hic peruenisse cognouimus. Circa triginta quippe annos definierunt etiam huius seculi doctissimi homines iuuentutem, que cum fuerit spatio suo terminata, inde iam hominem ad detrimenta uergere grauioris ac senilis etatis: et ideo non esse [d 1Kb] dictum in mensuram corporis, uel in mensuram stature, sed in mensuram etatis plenitudinis  Christi. Resurgent ergo omnes tam magni corpore, quam erant, uel futuri erant etate iuuenili. Quamuis nichil oberit, etiamsi erit infantilis uel senilis corporis forma, ubi nec [e 1Kb] mentis nec ipsius corporis ulla remanebit infirmitas.« Unde etiam predictus doctor  sequenter adiungit: »Si quis in eo corporis modo quo defunctus est resurrecturum unumquemque contendit, non est cum illo [f 1Kb] laborabili contradictione pugnandum.« Iulianus quoque Pomerius quid de hoc senserit  non tacebo. »Sane, ait, de etate nichil esse questionis existimo, quoniam siue iam in utero, siue iam nati uita priuentur infantes, [g 1Kb] in ea resurrecturi esse credantur, ad quam profecto essent, si uiuerent, annis [h 1Kb] sequentibus peruenturi; quoniam si naturam resurrectio reparabit, aliquid deesse plenitudini nature non poterit.« Quod etiam predictus doctor similiter fieri et de his qui prouecta etate moriuntur astruxit, dicens: »Is quoque qui hinc prouecta etate, uel etiam decrepita, decesserit, ea etate resurget in qua iuuenis fuit, debilitate  senectutis ablata. Aut si hoc magis congruit illi seculo beato, in quo omnes sancti sine ullo beatitudinis sue defectu [i 1Kb] uicturi sunt, ut aliqua etatum differentia ibi futura sit, sic erit ibi [i 1Kb] , ut impedimento aut dedecori sine fine regnantibus non sit.« Itemque subiungit: »Quod de etate diximus, hoc idem de statura licet intelligi.«



CAPUT XXI. Utrum equales an diuerse future sint stature uel figure surgentium corporum, et utrum macri cum eadem macie, pingues cum eadem pinguedine, in resurrectione futuri sint.

De statura corporis in qua omnes [k 1Kb] resurrecturi sunt, beatus Augustinus manifesta dissertione pronuntians dicit : »Non est consequens  ut ideo diuersa statura sit [l 1Kb] reuiuiscentium, quia fuerat diuersa uiuentium: [m 1Kb] scilicet ut macri cum eadem macie, aut pingues cum eadem pinguedine reuiuiscant. [n 1Kb] Sed si hoc est in consilio creatoris, ut in effigie sua cuiusque proprietas et discernibilis similitudo seruetur, in ceteris autem corporis bonis equalia cuncta reddantur, ita modificabitur illa in unoquoque materies, ut nec aliquid ex ea pereat, et quod alicui defuerit, ille suppleat qui etiam de nichilo potuit quod uoluit operari. [o 1Kb] Si autem in corporibus resurgentium rationabilis inequalitas erit, sicut est uocum quibus cantus impletur, hoc fiet cuique de materia corporis sui, quod hominem reddat angelicis cetibus, et nichil inconueniens eorum ingerat sensibus.«



CAPUT XXII. Quod sine aliqua deformitate sanctorum corpora resurrectura sint.


Resurgent omnium sanctorum corpora, omni felicitate et gloria immortalitatis conspicua, sicut sine  ulla corruptione, difficultate, [a 1Kb] onere, ita sine ulla deformitate. In quibus, ut ait sanctus Augustinus, tanta erit facilitas, quanta felicitas. Nam idem doctor ipsas quoque cicatrices in corporibus martyrum posse quidem uideri docet, sed sine ullo deformitatis intuitu id fieri perhibet. »Non enim, ut idem doctor egregius ait , deformitas in eisdem corporibus, sed dignitas erit: et quamuis quedam in corpore, non corporis, sed uirtutis pulchritudo fulgebit.«



CAPUT XXIII. Quod superfluum sit querere de reproborum corporibus, in qua etate uel mensura resurgant.

Reprobi sane utrum unius stature an diuerse future sint, superfluo queritur, quando in eis qui a  beata luce et ab illo decore domus eterne alieni manebunt, statura, que decori esse solet [b 1Kb] non exquiritur, quia, iuxta quod quidam sapiens ait, ubi erit dentium stridor, eternusque et [c 1Kb] intolerabilis fletus, inaniter queritur corporum decus.



CAPUT XXIu. Quod uiri et femine in proprio sexu resurgent.

Plerique propter hoc quod dicit Apostolus: Donec occurramus ei in uirum perfectum , omnes feminas in uirili sexu resurgere credunt, pro eo quod uir ex limo, mulier uero ex uiri latere facta sit. Nos autem catholicorum magistrorum sententiis eruditi, hoc credimus, hoc tenemus, quod omnipotens Deus, qui utrumque sexum condidit, instituit ac redemit,  utrumque in resurrectione restituet. Nam Christus Dominus de muliere tentatus, que amissis septem uiris quos habuerat, hinc quoque ipsa transisset, cum quereretur ab eo in resurrectione cui eorum potissimum redderetur, respondit: Quod in resurrectione nec femine [d 1Kb] nubant, nec uiri uxores accipiant . Ex quibus sacratissimis uerbis apertissime patet quod ibi non sexus, sed concubitus desit; nec carnis sit natura mutanda, sed eius concupiscentia finienda. Nam et beatus Augustinus hanc questionem in suis tractatibus uersans : »Melius mihi, ait, sapere uidentur, qui utrumque sexum resurrecturum non dubitant. Non enim ibi libido erit, que confusionis est causa. Nam priusquam peccassent  nudi erant, et non confundebantur uir et femina. Corporibus ergo uitia detrahentur, natura seruabitur. Non est autem uitium sexus femineus, sed natura, que tunc quidem a concubitu et a partu erit immunis.« Quibus ita a predicto uiro digestis, erit, ut preceptor noster sacer Eugenius [Toletanus] docet,  »tanta ac talis [e 1Kb] corporis pulchritudo, ut oblectet intuitum, et cor nullatenus inflectat ad uitium.«



CAPUT XXu. Quod nulla resurgentes cibi ac potus cura sollicitet.

Necessitatem cibi ac potus natura nostra, quandiu corruptibilis in hoc subest corpore, patitur, cum merito corruptionis ac immortalitatis sue [f 1Kb] languenti eidem uelut quedam medicamenta prebentur. Cum autem facta fuerit resurrectio corporum, [g 1Kb] in sumendo cibo ac potu ibi necessitas nulla erit, que corruptioni tantum in hac uita tribuitur; nam incorruptione uel immortalitate, que post hanc uitam futura est, utetur. Etenim iuxta quod Iulianus Pomerius ait : »Omni corruptione ac mortalitate consumpta, non ibi erit ulla  carnis infirmitas, sed natura. Hic ergo ubi potest caro mori, cibo ac potu iuuanda est, ne morti succumbat; in illa autem uita ubi mori non poterit, nichil requiret alimonie, quia immortalem nec fames potest nec sitis occidere.« Quod si nobis e contrario illud obiicitur, quod post resurrectionem Dominus cum discipulis suis manducasse perhibetur, et ob hoc exemplo eius resurgentes comesturi credantur; »manducauit [h 1Kb] panem, ut ait idem doctor, Dominus iehsu, non indigentia, sed potentia; nec ut infirmitati carnis sue consuleret, sed ut uera carne se dubitantibus resurrexisse monstraret. Quia utique si spiritus esset, sicut tunc putabatur, aliquid carnalis cibi non sumeret; sumpsit autem, ut confirmaret eorum fidem que ceperat fluctuare, et sibi non facultatem, sed  [i 1Kb] necessitatem ostenderet defuisse.«



CAPUT XXuI. Quod carnalibus indumentis natura nostra non egeat.

Plurimorum doctorum sententiis definitum esse non ambigo quod in resurrectionis illius ultime gloria non sint corporibus necessaria tegumenta, ubi nec infirmitas ulla erit, unde possit caro incorruptibilis atque immortalis occidi, nec [i 1Kb] aliquod peccatum unde cogatur anima beata confundi: in tantum, ut maiores nostri definiant eos qui talia credunt, id est, qui dicunt resuscitatos uestimentis egere, omnia bona que dicuntur futura eosdem posse non credere. Et tamen si erunt ibi, ut quidam causantur, quedam tegumenta uelaminum, [k 1Kb] utique incorruptibilia  erunt, iuxta quod Iulianus Pomerius ait : »Si caro nostra non genere sed qualitate mutata, nec spiritus sed spiritalis effecta, carnalia non requiret, aut nulla in resurrectione uestimenta erunt, aut si erunt, [l 1Kb] incorruptibilia credi debent, que sic sanctos uestiant, ut nulla eos sui sollicitudine [m 1Kb] in  illius future beatitudinis securitate distendant: aut forsan illius generis indumenta erunt, qualibus se indutum propheta sub Ecclesie typo gratulatur, et dicit: Quia induit me uestimento salutis, et indumentis iustitie circumdedit me« , uestimentum salutis idem doctor ad carnem, indumentum uero iustitie ad animam referens. Item sequitur idem doctor: Quod si ita est, et si concedatur resurgentes uestimentis usuros, non talia illis erunt, qualia fuisse leguntur Isrelitica uestimenta , quia quamuis in quadraginta annos diuina uoluntate seruata sint, tamen solita uetustate consumpta sunt. Nec qualia fuerunt in quibus Moyses et Elias in monte cum Domino , uel sancti angeli uisi sunt, que et ipsa in nichilum, [a 1Kb] de quo  erant pro tempore sumpta, soluta sunt; sed forte talia erunt qualibus Dominus resurgens uestitus apparuit : si tamen et illa non fuerunt ad tempus propter [b 1Kb] usus humanos assumpta, sed propria. Quoniam si ibi erunt, quecunque uel qualiacunque fuerint, spiritalium corporum spiritalia erunt: ac sic etsi nudi non erunt, tamen spiritales carnalibus non egebunt.« Hec siquidem Iulianus Pomerius. Ceterum plurimorum doctorum euidens definitio, iuxta quod et clara preceptoris nostri Eugenii sententia contestatur, hoc astruit: »Quod in illa futura gloria resurrectionis, ubi nulla corporibus sanctis deformitas, nulla quoque doloris aut laboris erit aduersitas, non sit quoque tegminum necessarius usus, quibus erit omnia et in omnibus  Christus« .



CAPUT XXuII. De abortiuis fetibus; et quia homo ex quo incipit in matris utero uiuere, ex tunc credatur ad resurrectionem ultimam pertinere.

Si potest certum haberi quando incipiat homo in matris utero uiuere, ex tunc quoque ueraciter definiri potest quod mori utique potuisset, sicque eum qui uitam habuit et mori potuit, resurrectionis tempore reparari. Nam et beatus Augustinus hanc questionem non tam disserens quam proponens, inter cetera sic dicit : »Ex quo incipit homo uiuere, ex illo utique mori potest. Mortuus uero, ubicunque illi mors potuit euenire, quomodo ad  resurrectionem non pertineat mortuorum?« [c 1Kb] Iulianus quoque Pomerius ait: »Sane illi qui proiiciuntur ex utero, resurrecturi sunt, si uixerunt, non iudicandi, sed puniendi; quia cum essent [d 1Kb] Ade peccato damnati, non sunt sue damnationis nexibus absoluti. Et tamen siue in utero, siue iam nati, uita priuentur infantes, in ea etate resurrecturi creduntur, ad quam profecto essent, si uiuerent, annis subsequentibus peruenturi; quia si naturam resurrectio reparabit, aliquid deesse plenitudini nature non poterit.«



CAPUT XXuIII. De his qui cum maiore uel minore membrorum numero, uel qui cum duobus capitibus, et uno corpore, aut duobus corporibus et uno capite, uel cetero genere monstruoso nascuntur, qualiter resurrecturi credantur.


De hac questione ita beatus Augustinus eloquitur : »Neque enim, ait, monstra que nascuntur et uiuunt, quamlibet cito moriantur, aut resurrectura negabuntur, aut ita resurrectura credenda sunt, ac non potius correcta emendataque natura. Absit enim ut illum bimembrem, qui nuper in Oriente natus est, de quo fratres fidelissimi quod uiderint retulerunt, et sancte memorie Hieronymus presbyter scriptum reliquit, absit, inquam, ut unum hominem duplicem, ac non potius duos, quod futurum erat si gemini nascerentur,  resurrecturos existimemus. Ita cetera que singuli partus uel amplius uel minus aliquid habendo, uel que quadam nimia deformitate monstra uocantur, ad humane nature figuram in resurrectione reuocabuntur; ita ut singule anime singula sua corpora obtineant, nullis herentibus etiam que coherentia [e 1Kb] nata fuerant, sed seorsum singulis sibi sua membra gestantibus, quibus humani corporis completur integritas.« Iulianus quoque Pomerius, predicti doctoris sententiam sequens, ait: »Illud etiam sic mihi uidetur intelligi, ut caro nostra siue cum minore membrorum siue cum ampliore numero nascatur, cum membris solitis et congruentibus [f 1Kb] sue integritati resurgat, quia tam in eis que minus, quam in eis que amplius fuerint, debilitas est, que hic  quidem uidetur nature contraria, sed in futura reparatione corporis nostri sicut corruptio uel mortalitas, sic ipsa creditur auferenda; ut caro nostra surgat suis omnibus partibus tota, et sine imminutione uel adiectione membrorum secundum modum forme sue perfecta. Corpora quoque, siue duo cum capite uno nascantur, siue unum cum duobus capitibus corpus, quamuis modus quo hec fiant nobis et precipue mihi habeatur incertus, tamen unde certus sum, sine ulla ambiguitate pronuntio, quod aut duo corpora cum capitibus suis resurgent, si in eis due nate sunt anime, quoniam negari non potest singulas quasque animas singula corpora que amiserunt immortaliter recepturas; aut si una anima nascitur, siue in uno corpore et duobus capitibus, siue in duobus corporibus  et capite uno, unum recipiet corpus. Ac per hoc natura carnis nostre, siue amittendo quod ei superfuit, siue recuperando quod defuit, in suam plenitudinem reformata, sicut sine ulla corruptione, ita sine ulla infirmitate spiritui suo immortaliter inherebit.«



CAPUT XXIX. Quod hi qui nunc a bestiis comeduntur, aut diuersa laniatione truncantur, resurgentes integritatem sui corporis obtinebunt.

»Non perit Deo, ait sanctus Augustinus , terrena materies, de qua mortalium creatur  caro; sed in quemlibet puluerem cineremque soluatur, in quoslibet halitus aurasque diffugiat, in quamcumque aliorum corporum substantiam uel in ipsa elementa uertatur, in quorumcunque animalium aut etiam hominum cibum cedat, carnemque mutetur, illi anime humane puncto redit, que illam primitus ut homo fieret, cresceret, uiueret, animauit.« Hanc quoque questionem beatus Gregorius in suis tractatibus proponens pariter et soluens ait : » [a 1Kb] Sepe obiicere inanem questiunculam solent, qui dicunt: Carnem hominis lupus comedit, lupum leo deuorauit, leo moriens ad puluerem rediit: cum puluis ille suscitatur, quomodo caro hominis a lupi et leonis carne diuiditur? Quibus respondere non aliud debemus,  nisi ut prius cogitent qualiter in hoc mundo uenerint, et tunc inuenient qualiter resurgant. Certe tu homo qui loqueris, aliquando in matris utero spuma sanguinis fuisti; ibi quippe ex patris semine et matris sanguine paruus ac liquidus globus eras. Dic ergo, si nosti, qualiter ille humor seminis et sanguinis in ossibus duruit, qualiter in medullis liquidus remansit, qualiter in neruis solidatus est, qualiter in carnibus creuit, qualiter [b 1Kb] in cute extensus est, qualiter in capillis atque unguibus distinctus, ut capilli molliores carnibus, et ungues essent tenuiores ossibus, carnibus duriores? Si igitur tot et tanta ex uno semine et per species distincta sunt, et tamen in forma remanent coniuncta, quid mirum si possit omnipotens Deus in illa resurrectione mortuorum  carnem hominis distinguere a carne bestiarum, ut unus idemque puluis, et non resurgat, in quantum puluis lupi et leonis est, et tamen resurgat, in quantum puluis est hominis?«



CAPUT XXX. Quod hi qui de hac uita debiles exierunt, cum suis integris membris in resurrectione futuri sint.

[c 1Kb] Si quis, debilis corpore, truncatus confractusque de hac uita exierit, non dubium quod debita integritate membrorum suorum possit tempore resurrectionis reparari; ut quidquid in illo aut infirmitas turpe, aut aliena effecit crudelitas debile, ita tunc hoc immortalitatis pulchritudo reformet, ut nec superflua, indecora, nec detracta, uideantur [d 1Kb] ibi esse deformia. Ita enim ex hoc ait beatissimus Augustinus  : »Non est macris pinguibusque metuendum ne ibi tales sint, quales si possent nec hic esse uoluissent. Omnis enim corporis pulchritudo est partium congruentia cum quadam coloris sui suauitate. Ubi autem non est partium congruentia, aut ideo quid offendit, [e 1Kb] quia parum est, aut ideo quia nimium. Proinde nulla erit deformitas, quam facit incongruentia partium, ubi et que  parua sunt corrigentur, et quod minus est quam decet, unde creator nouit inde supplebitur, et quod plus est quam decet, materiei seruata integritate, detrahetur.« Huius ergo doctoris prudenti definitione eruditi, restat ut et illos quos cum senis digitis manuum et pedum oculis nostris inspeximus, non cum ea deformitate resurrecturos esse credamus, sed corporis integritate seruata cum eo digitorum numero illos esse futuros, qui corporalem partium congruentiam seruant. Congruentiam enim corporalium partium dico, sicut debito ordine nascendi agitur, ut in unoquoque homine duo sint oculi, due aures, quini digiti manuum, quini etiam digiti pedum habeantur, nulla numerositate adiecta uel minorata, que deformitatem inferat partium, sic tamen ut nichil credatur  de corpore esse periturum. Dicit enim sanctus Augustinus : »Neque hoc dixerim quod aliquid estimem corpori cuiquam periturum, quod naturaliter inerat, sed quod deforme natum erat.«



CAPUT XXXI. Utrum in resurrectione quidquid unguibus uel capillis nostris per tonsuram uel sectionem detractum est redintegrari credatur.

Ait ex hoc beatissimus Augustinus : »Ipsa itaque terrena materies, que discedente anima fit cadauer, non ita in resurrectione reparabitur, ut ea que dilabuntur, et in alias atque alias rerum aliarum species uertuntur, [f 1Kb] cum ad corpus redeant unde dilapsa sunt, ad easdem quoque corporis  partes ubi fuerint redire necesse sit. Alioquin si capillis capitis redit quod tam crebra tonsura detraxit, si unguibus quod toties dempsit exsectio, immoderata et indecens cogitantibus, et resurrectionem carnis non credentibus occurrit informitas.« Ergo, ut idem doctor in alio suo opere ait : » [g 1Kb] Si capilli toties tonsi, unguesque desecate ad sua loca propter deformitatem non redibunt, nec tamen cuique resurgenti peribunt: quia in eamdem carnem, ut quemcunque ibi locum corporis teneant, seruata partium congruentia, [h 1Kb] materie mutabilitate uertentur. Quamuis quod ait Dominus: Capillus capitis uestri non peribit , non de longitudine, sed de numero capillorum dictum multo potius possit intelligi. Unde et alibi  dicit: Capilli capitis uestri omnes numerati sunt« . Item idem doctor, similitudinem pro hac re adhibens dicit : »Quid iam respondeam de capillis atque unguibus? Semel quippe [i 1Kb] intellecto, ita nichil periturum esse de corpore, ut deforme nichil sit in corpore, simul intelligitur [i 1Kb] ea que deformem factura fuerant enormitatem masse, ipsa accessura esse, non locis in quibus membrorum  forma turpetur. uelut si de limo uas fieret, quod rursum in eumdum limum redactum, [a 1Kb] de toto iterum fieret, non esset necesse ut illa pars limi que [b 1Kb] in ansa fuerat, ad ansam rediret, aut que fundum fecerat, ipsa rursum faceret fundum; dum tamen totum reuerteretur in totum, id est, totus ille limus in totum uas nulla sui perdita parte [c 1Kb] remaneret.« Sic ergo, ut idem doctor ait : »Non attinebit ad corporis redintegrationem utrum capilli ad capillos redeant, et ungues ad ungues, an quicquid eorum perierat mutetur in carnem, et in alias partes corporis reuocetur, curante Dei prouidentia, ne quid indecens fiat.«



CAPUT XXXII. Qualiter hi qui de massa perditionis discreti non sunt, resurrecturi sint.

 »Quicunque, ait beatissimus Augustinus , ab illa perditionis massa que facta est per hominem primum non liberantur, [d 1Kb] resurgent etiam ipsi cum carne, sed ut cum diabolo et eius angelis puniantur. Utrum sane ipsi cum uitiis et deformitatibus suorum corporum resurgant, quicunque in eis uitiosa et deformia membra gestarunt, inquirendo laborare quid opus est? Neque enim fatigare nos debet eorum incerta habitudo uel pulchritudo, quorum erit certa et sempiterna damnatio. Nec moueat quomodo in eis corpus incorruptibile erit, si dolere poterit, aut quomodo corruptibile, si mori non poterit. Non est enim uera uita, nisi ubi feliciter uiuitur; nec uera incorruptio, nisi ubi salus nullo dolore corrumpitur.  Ubi autem infelix mori non sinitur, [e 1Kb] aut, ut ita dicam, mors ipsa non moritur, et ubi dolor perpetuus non interimit, sed affligit, [f 1Kb] et ipsa corruptio non finitur, hec in sanctis Scripturis secunda mors dicitur« .



CAPUT XXXIII. De ordine futuri iudicii.

Sicut alios esse diximus, qui [g 1Kb] cum Deo iudices considebunt, ita alii esse credendi sunt, qui eorum considentium examine iudicantur. [h 1Kb] Due enim differentie uel ordines hominum erunt in iudicio collectorum, hoc est electorum et reproborum, qui tamen in quatuor diuiduntur. Perfectorum ordo est unus, qui cum Deo iudicat, de quibus Dominus ait: Sedebitis et uos super sedes duodecim . Hi non iudicantur,  sed regnant. Alius quoque est ordo electorum, quibus dicetur: Esuriui et dedistis mihi manducare . Hi iudicantur et regnant. Item reproborum ordines duo sunt. Unus eorum qui extra Ecclesiam inueniendi sunt. Hi non iudicantur et pereunt: de quibus et Psalmista ait: Non resurgent impii in iudicio . Alter quoque ordo reproborum est, qui iudicabuntur et peribunt, quibus dicetur:  Esuriui et non dedistis mihi manducare: ite, maledicti, in ignem eternum .



CAPUT XXXIu. De bonorum malorumque discretione.

Ecce Psalmista ait: Aduocauit [i 1Kb] celos desursum, et terram discernere populum suum . Quid est quod dicit. Discernere populum suum? nisi per iudicium separare bonos a malis, tanquam oues ab hedis. Nam oues tunc statuet a dextris suis, hedos autem a sinistris.



CAPUT XXXu. Quod ipsa separatio bonorum a malis per angelica ministeria fiet.

Bonorum malorumque diremptio, siue etiam separatio, per angelos impleri posse credenda est. Nam  cum Psalmista diceret: [i 1Kb] Aduocauit celos sursum, et terram discernere populum suum , quod dixit, discernere populum suum, ad bonorum malorumque separationem pertinet. Statimque subiecit: Congregate illi sanctos eius. Quibus enim dictum est: Congregate illi sanctos eius, nisi utique angelis? Sic enim sanctus Augustinus dicit in hoc loco : »Conuersio sermonis ad angelos facta est, cum Propheta diceret: Congregate illi sanctos eius. Profecto enim per angelicum ministerium res tanta peragenda est.«



CAPUT XXXuI. Quod separatis in dexteram partem bonis, in sinistram uero malis, libri aperti erunt, id est, conscientie singulorum.

 Separatis igitur per angelica ministeria bonis a malis, et electis quidem a dextris, reprobis uero a sinistris astantibus, tunc libri aperti erunt, id est, conscientie singulorum. Ioannes enim apostolus dicit: uidi mortuos magnos et pusillos, et aperti sunt libri: et alius liber apertus est, qui est uite uniuscuiusque: et iudicati sunt mortui ex ipsis Scripturis secundum facta sua . Libros uidelicet uolens intelligi sanctos omnes Noui et ueteris Testamenti, in quorum uita uelut in libris libris cognoscimus quid facere debeamus. In isto autem libro de quo dicitur: Alius liber apertus est, qui est uite uniuscuiusque, quid boni quis fecisset, siue non fecisset, quasi in diuina uirtute cognoscitur. »Qui liber,« iuxta quod sanctus Augustinus ait , »si carnaliter cogitetur, quis eius magnitudinem uel longitudinem ualeat estimare? Aut quanto tempore legi poterit liber in quo scripte sunt uniuerse uite uniuersorum? Aut tantus angelorum numerus erit, quantus hominum, et uitam suam unusquisque ab angelo sibi adhibito audiet recitari? Non ergo unus liber erit omnium, sed singuli singulorum. Scriptura uero ista unum uolens intelligi: Et  alius, inquit, liber apertus est. Quedam igitur uis est intelligenda diuina, que faciet ut cuique sua opera uel bona uel mala cuncta in memoriam reuocentur, et mentis intuitu mira celeritate cernantur, ut accuset uel excuset [a 1Kb] conscientia, atque simul et omnes et singuli iudicentur. Que nimirum uis diuina libri nomen accepit. In eadem quippe legitur quodammodo quicquid ea faciente recolitur.« Tunc commemoraturus est Dominus electis suis que in Euangelio commemoranda predixit, ita dicens: uenite, benedicti Patris mei, possidete paratum uobis regnum a constitutione mundi: esuriui enim, et dedistis mihi manducare; hospes eram, et collegistis me; [b 1Kb] infirmus, et uisitastis me; in carcere, et uenistis ad me . Ad sinistram quoque partem  astantibus [c 1Kb] imputaturus est quod ea non fecissent que in dexteram partem astantes fecisse commemorat. His duobus Domini nostri sermonibus finitis, uno quo electis que bona egerunt numerantur, altero quo reprobis quod ea non fecerint imputatur, Ibunt impii, ut ipsa ueritas dicit, in supplicium eternum, iusti autem in uitam eternam .



CAPUT XXXuII. De auditu malo, quem iusti non timebunt.

Iudicatis ergo impiis, atque in ignem eternum missis, Domino dicente ipsis: Ite in ignem eternum, qui paratus est diabolo et angelis eius ; hoc malo auditu iusti penitus non timebunt, qui iam in dextram partem collocati sunt. Auditus enim malus  hic intelligitur quibus a Domino perpetuus ignis minatur: a quo nos, Christe, tunc [d 1Kb] sola pietate eripias, et tibi capiti nostro conregnaturos ascribas



CAPUT XXXuIII. De precipitatione diaboli, et perditione impiorum.

Sanctus Ioannes apostolus precipitationem diaboli in ignem eternum euidenter insinuans dicit. Cum premitteret dicens: Et iudicati sunt singuli secundum facta sua , breuiter subiecit quemadmodum fuerunt iudicati: Et mors et infernus, inquit, missi sunt in stagnum ignis . Hic [e 1Kb] omnibus significans diabolum, [f 1Kb] qui est auctor mortis infernaliumque penarum, cum uniuersorum simul demonum societate. Hoc est enim quod supra euidentius  preoccupando iam dixerat: Et diabolus, qui seducebat eos, missus est in stagnum ignis et sulphuris.



CAPUT XXXIX. Qualis est liber ille de quo Ioannes apostolus dicit quod omnes qui tunc non fuerint inuenti scripti in libro uite, in stagnum ignis mittantur.

Scripsit sanctus Ioannes in reuelatione sua , inter cetera que de resurrectione narrauit, quod qui non fuerint inuenti in libro uite conscripti, mittantur in stagnum ignis. Et hec quidem dicens, non ait Deum pati obliuionem, et quasi libri huius reuolutione nescita cognoscere; »Sed liber iste,« iuxta quod sanctus Augustinus ait , »predestinationem significat eorum quibus eterna uita donabitur. Neque enim nescit Deus eos, et in hoc libro legit, ut sciat; sed ipsa eius prescientia de illis, que falli non potest, liber est uite, in quo sunt scripti, id est, ante precogniti.«



CAPUT XL. Quod in igne impiorum corpora durent absque sui consumptione.

 Sanctus Augustinus multis et uariis exemplorum generibus agens , id pro certo asseuerasse dignoscitur, quod impiorum corpora absque sui consumptione et sempiterno igne ardeant, et ea ipsa corpora combustio ignium non absumat; quia et sempiterno igne ardebunt, et mori omnino non poterunt. »Quid igitur?« ait idem doctor . »Ostendam unde conuincantur increduli posse humana corpora animata [g 1Kb] non solum nunquam morte dissolui, sed in eternorum quoque ignium durare tormentis.« Item post aliqua dicit : »Anima cuius presentia corpus uiuit et regitur, et dolorem pati potest et mori omnino non potest. Ecce inuenta res est, que cum sensum doloris habeat, immortalis est. Hoc igitur erit tunc in corporibus  damnatorum, quod nunc esse scimus in animis omnium. Quod cum ita sit, quid adhuc nobis, [h 1Kb] ait , rerum poscuntur exempla, quibus doceamur non esse incredibile ut hominum corpora [i 1Kb] sempiterno igne damnata, et in igne animam non amittant, et sine detrimento ardeant, et sine interitu doleant?«



CAPUT XLI. Quomodo demones futurus ille ignis exuret.

»Cur enim,« ait sanctus Augustinus , »non dicamus, quamuis miris, tamen ueris modis etiam spiritus incorporeos posse pena corporalis ignis affligi, si spiritus hominum, etiam ipsi profecto incorporei, et nunc [i 1Kb] possunt includi corporalibus membris, et tunc poterunt corporum  suorum uinculis insolubiliter alligari?« Item idem post aliqua dicit: »At uero gehenna illa, que etiam stagnum ignis et sulphuris dicta est, corporeus ignis erit, et cruciabit corpora damnatorum [k 1Kb] , aut hominum, aut demonum; sed solida hominum, eria demonum: aut tantum hominum corpora cum spiritibus, demones autem spiritus sine corporibus herentes, sumendo penam, non impertiendo uitam corporalibus  ignibus. Unus quippe ignis erit, sicut ueritas dixit .«



CAPUT XLII. De diuersitate penarum pro diuersitate meritorum.

Mitissima omnium pena erit eorum qui preter peccatum quod originale traxerunt, nullum superaddiderunt. Et in ceteris qui addiderunt, tanto quisque ibi tolerabiliorem habebit damnationem, quanto hic minorem habuit iniquitatem. Nam omnino negari non potest etiam ipsum eternum lignem pro diuersitate meritorum, quamuis malorum, aliis leuiorem, aliis futurum esse grauiorem: siue ipsius uis et ardor pro digna cuiusque pena uarietur, siue ipse equaliter ardeat, etsi non equali molestia sentiatur.



CAPUT XLIII. Contra illos qui scrupulosissime querunt qualis sit ille ignis futurus, uel in qua mundi parte haberi possit.


Minorum scientia maiorum scientie comparata, si temere non dicam, [a 1Kb] scientie segnities quedam est appellanda. Unde quod maiores et studiosi se ignorasse dixerunt, periculosum ualde et superfluum est, si quidquam inde a nobis definiri ullo modo presumatur; cum beatus Augustinus de eo ipso igne sic docens, ita dicere uideatur . Cum enim de futura damnatione impiorum premitteret dicens: »Iudicatis quippe his qui scripti non sunt in libro uite, et in eternum  ignem missis,« adiecit: » [b 1Kb] Qui ignis cuiusmodi uel in qua mundi parte uel rerum futurus sit, neminem scire arbitror, nisi forte cui diuinus Spiritus ostendit.«



CAPUT XLIu. Quod post damnationem impiorum sequatur remuneratio electorum.

Ordo uerborum promissionis Dominice, quo [c 1Kb] Dominum nostrum et sanctis regnum, et reprobis credimus daturum perenne supplicium, ita se habet, ut precurrat impiorum damnatio, et post sequatur remuneratio, Chisto Domino predicente: Ibunt impii in supplicium eternum; iusti autem in uitam . In Apocalypsi quoque seruatum hunc ordinem legimus, ubi signanter [d 1Kb] expressus est. Prius  enim de diaboli ac suorum omnium pena refertur, et dicitur: Mors et infernus missi sunt in stagnum ignis : [e 1Kb] post inde de sanctorum beatitudine futura subiungitur: Et uidi celum nouum, et terram nouam . Quibus uerbis datur intelligi quod iusto Dei iudicio prius peccatoribus irrogetur supplicium, et postea sanctis eternorum tribuantur [f 1Kb] premia meritorum.



CAPUT XLu. Quod peracto iudicio, transiet forma serui in qua iudicium Christus agitabit, et sic tradet Christus regnum Deo et Patri.


Forma serui [g 1Kb] in qua Christus ad iudicium faciendum iudex uenturus est, iuxta quod maiorum stylo prescribitur, peracto iudicio transiet, quam ad hoc presentauerat ut iudicium faceret. Transiet, dictum est, forma illa, non quod pretereat, sed quod de iudicio ad regnum transeat. uel certe nobis Dominus post iudicium transit, iuxta quod beatus Gregorius dicit , »quia ab humanitatis sue forma in diuinitatis sue contemplationem nos eleuat. Et transire eius est in claritatis speculationem nos ducere, cum eum quem in humanitate in iudicio cernimus, etiam in diuinitate  post iudicium uiderimus.« Iam uero post iudicium perget hinc, et ducet secum corpus, cuius caput est, et offeret regnum Deo et Patri . Quomodo ergo traditurus est regnum Deo et Patri, nisi cum uisionem deitatis sue, in qua unus est cum Patre, dilectoribus suis ostenderit? Et cum nos membra sua ad cognitionem et uisionem, qua cum Patre et Spiritu sancto equalis creditur, manifeste perduxerit, tunc [h 1Kb] plane uidebitur forma illa ab electis, que uideri non potuit ab iniquis.



CAPUT XLuI. De conflagratione ignis, qua mundus hic dicitur interire.

Euidenti maiorum sententia definitur quod, peracto  iudicio, tunc desinet esse hoc celum, [i 1Kb] et hec terra, quando incipit esse celum nouum et terra noua. Mutatione namque rerum, non omnimodo interitu transibit hic mundus. Tunc ergo figura huius mundi mundanorum ignium conflagratione peribit, sicut factum est mundanarum aquarum inundatione diluuium. Illa itaque conflagratione mundi, ut dixi, elementorum corruptibilium qualitates, que corporibus nostris corruptibilibus congruebant, ardendo penitus interibunt; atque ipsa substantia eas qualitates habebit que corporibus immortalibus mirabili [i 1Kb] immutatione conueniant, ut scilicet mundus in melius innouatus apte accommodetur hominibus etiam carne in melius innouatis.



CAPUT XLuII. Quod finito iudicio incipiat esse celum nouum et terra noua.


Ut ait beatissimus Augustinus , peracto finitoque iudicio, tunc esse desinet hoc celum et hec terra, quando incipiet esse celum nouum et terra noua. Mutatione namque rerum, non omnino interitu transibit hic mundus. Unde Apostolus dicit: Preterit ergo figura  huius mundi ; figura ergo preterit, [a 1Kb] non natura.



CAPUT XLuIII. Quod in celo nouo et terra noua non omnes resurgentes, sed sancti futuri sunt.

Iuxta quod [b 1Kb] in quibusdam codicibus legimus, peccatores et impii, quamuis resurgentes immortales et incorruptibiles sint, tamen in terra noua omnino non erunt, quia ab illa immutatione sanctorum prorsus alieni futuri sunt. Nam cum Apostolus dicat: Omnes quidem resurgemus, sed non omnes immutabimur , resurrectionem omnibus generaliter insinuat esse futuram, immutationem uero glorie tantum sanctorum annumerat.



CAPUT XLIX. Contra eos qui dicunt, si post factum iudicium erit conflagratio mundi, ubi tunc esse poterunt sancti, qui non contingantur flamma incendii?


Hanc questionem ita beatus Augustinus dissoluit : »Querit, ait, forsitan aliquis, si post factum iudicium mundus iste ardebit, antequam pro eo celum nouum et terra noua reponatur, eo ipso tempore conflagrationis eius ubi erunt sancti? cum eos habentes corpora in aliquo corporali loco esse necesse sit. Possumus respondere, futuros eos esse in superioribus [c 1Kb] , quo ita non ascendit flamma incendii, quemadmodum nec unda diluuii. Talia quippe illis erunt corpora, ut illic sint ubi esse uoluerint. Sed nec ignem conflagrationis illius pertimescent, immortales atque incorruptibiles facti,  sicut uirorum trium corruptibilia corpora atque mortalia in camino ardenti illesa uiuere potuerunt .«



CAPUT L. De remuneratione sanctorum, et regno, cum Christus precinget se, et transiens ministrabit suis.

Remuneratio sanctorum uisio Dei est, que nobis ineffabile gaudium exhibebit. De hac ergo remuneratione, ut arbitror, propheta dicebat, quod nec oculus uidit, nec auris audiuit, nec in cor hominis ascendit, que preparauit Deus his qui diligunt eum . Ipsa quoque ueritas remunerationis loco huius uisionis sue manifestationem ponens, eamque dilectoribus suis promittens, dicit: Qui diligit me, mandata mea seruabit; et qui  diligit me, diligetur a Patre meo; et ego diligam eum et manifestabo ei me ipsum . Etenim, secundum uerba ipsius [d 1Kb] sancte ueritatis, tunc precinget se, et faciet [e 1Kb] nos discumbere, et transiens ministrabit nobis . »Precingit ergo se, ut ait beatus Gregorius , id est, ad retributionem preparat. Faciet nos discumbere, id est, in eterna quiete foueri: discumbere quippe nostrum in regno quiescere est. Transiens autem nobis Dominus tunc ministrat, quia lucis sue illustratione nos satiat. Quod enim  dictum est, Transit, quasi de iudicio ad regnum redit.«



CAPUT LI. Quod mali tunc nesciant quid agatur in gaudio beatorum, boni tamen sciant quid agatur in suppliciis miserorum.

Qui erunt in penis, quid agatur intus in gaudio Domini nescient; qui uero erunt in illo gaudio, quid agatur foris in illis tenebris exterioribus scient. Ideo dictum est per prophetam de sanctis: Egredientur et uidebunt membra hominum, qui preuaricati sunt in me . Sed quod dixit, egredientur, quasi per scientiam egressuri sunt; quia scilicet etiam eos qui foris ab eis erunt utique non latebunt. Si enim prophete hec nondum facta nosse potuerunt, per  hoc quod erat Deus quantulumcunque in eorum mortalium mentibus, quomodo immortales sancti iam facta tunc nescient, cum Deus erit omnia in omnibus ?



CAPUT LII. Quod in isto corpore in quo modo sumus in celis tunc et portari et habitare possimus.

Contra Platonicos, qui dicunt humanum corpus celos non posse ascendere, sanctus Augustinus liberaliter disputans , hoc definit, hoc etiam miris rationum exemplis conuincit, quod corpora nostra, immortalia post resurrectionem effecta, celorum habitaculo teneantur. Nam utique post resurrectionem sanctis in carne promissa est celorum ascensio; dicente ad Patrem  Christo: uolo ut ubi sum ego, et ipsi sint mecum . Si enim membra [f 1Kb] capitis sumus, et unus in se et in nobis est Christus, utique ubi ipse ascendit, et nos ascensuri sumus.



CAPUT LIII. Utrum subtiliores tunc motus corporis habeamus, an tales erunt sicut modo haberi uidentur.

De motibus corporis sanctus Augustinus definitam ponere sententiam expauescens, sic ait : »Qui motus illic talium corporum futuri sint definire non audeo, quod nec excogitare ualeo. Tamen et motus, et status, sicut et ipsa species decens erit, quicunque erit, ubi quod non decebit non erit. Certe ubi uoluerit spiritus, ibi protinus erit corpus; nec uolet aliquid spiritus quod nec ipsum possit decere,  nec corpus.«



CAPUT LIu. Utrum per corporeos oculos istos, quibus nunc cernimus solem et lunam, uideatur tunc Deus.

De oculis istis corporeis sanctus Augustinus perspicaciter disputans , utrum per ipsos Deum in futura uita uidere possimus, sic ait: »Cum ex me queritis, inquit, quid acturi sunt oculi isti in illo corpore spiritali, non dico quod iam uideo, sed dico quod credo secundum illud quod in psalmo lego: Credidi, propter quod locutus sum . Dico itaque, uisuri sunt Deum in isto corpore.  Sed utrum per ipsum, sicut per corpus nunc uidemus solem, lunam, stellas, mare et terram, et que in ea sunt, non parua questio est. Durum est enim credere quod sancti talia tunc corpora habebunt, ut non possint oculos claudere et aperire cum uolent; durius autem, quod ibi Deum quisquis oculos clauserit, non uidebit. Absit ergo ut dicamus sanctos in illa uita Deum oculis clausis non uisuros, quem spiritu semper uidebunt. Sed utrum uidebunt Deum per istos oculos corporis cum eos apertos habuerint, inde questio est. Si enim tantum poterunt in corpore spiritali eo modo utique ipsi etiam oculi spiritales, quantum possunt isti, quales nunc habemus, proculdubio Deus uideri per eos non poterit. Longe itaque alterius erunt [a 1Kb] potentie, si per eos uidebitur  incorporea illa natura, que non continetur loco, sed est [b 1Kb] ubique tota.« Quamobrem, iuxta quod idem doctor affirmat, »Fieri potest, ualdeque credibile est, sic nos esse uisuros mundana tunc corpora celi noui et terre noue, ut Deum utique presentem, et uniuersa etiam corporalia gubernantem, per corpora que gestabimus, et que conspiciemus, quoquouersum oculos duxerimus, clarissima perspicuitate uideamus. Non sicut nunc inuisibilia Dei per ea que facta sunt intellecta conspiciuntur , in enigmate per speculum ex parte , ubi plus in nobis ualet fides qua credimus, quam rerum corporalium species, quas per oculos cernimus corporales. Sed sicut nunc homines inter quos uiuentes, motusque uitales exerentes uiuimus, mox ut  aspicimus, non credimus uiuere, sed uidemus, cum eorum uitam sine corporibus uidere nequeamus, quam tamen in eis per corpora remota omni ambiguitate conspicimus; ita [c 1Kb] quacunque spiritalia illa lumina corporum nostrorum circumferemus, incorporeum Deum omnia regentem etiam per corpora contuebimur. Aut ergo sic per illos oculos uidebitur Deus, ut aliquid habeant in tanta excellentia mentis simile, quo et incorporea natura cernatur, quod ullis exemplis siue testimoniis diuinarum Scripturarum uel difficile est, uel impossibile ostendere; aut quod ad intelligendum facilius [d 1Kb] est, ita Deus totus erit nobis eque conspicuus, ut uideatur spiritu a singulis nobis [e 1Kb] in singulis nobis, uideatur ab altero in altero, uideatur in seipso, uideatur ab altero in altero, uideatur in seipso, uideatur in celo nouo et in terra  noua, atque in omni que tunc fuerit, uideatur creatura, et per corpora in omni corpore, quocunque fuerint spiritalis corporis oculi acie perueniente directi. Patebunt etiam cogitationes nostre inuicem nobis. Tunc enim implebitur quod Apostolus cum dixisset: Nolite ante tempus iudicare, mox addidit: donec ueniat Dominus, et [f 1Kb] illuminet abscondita tenebrarum, et manifestabit cogitationes cordis, et tunc laus erit unicuique a Deo .«



CAPUT Lu. Quod ea uisione tunc Deum uidebimus, qua nunc eum angeli uident.


Christum dixisse in Euangelio legimus: uidete ne contemnatis unum de pusillis istis; dico enim uobis, quia [g 1Kb] angeli eorum semper uident faciem Patris mei qui in celis est . Sicut ergo illi uident, ita et nos uisuri sumus, sed necdum uidemus. Propter quod ait Apostolus: uidemus nunc per speculum in enigmate, tunc autem facie ad faciem . Premium itaque nobis fidei uisio ista seruatur, de qua et Ioannes apostolus loquitur: Cum apparuerit, similes ei erimus, quoniam uidebimus eum sicuti est . Facies autem Dei manifestatio eius intelligenda est: non aliquod tale  membrum quale nos habemus in corpore, quod utique isto nomine nuncupamus. Similes ergo tunc angelis erimus, quia sicut illi nunc uident, ita nos Deum post resurrectionem uidebimus.



CAPUT LuI. Quod arbitrii libertate multo plus firmiori quam in hac uita omnes sancti usuri sunt, in qua tamen peccare non poterunt.

Liberi arbitrii facultatem maiorem nobis in illa uita inesse quam hic, uniuersitas doctorum patenter insinuat. Nam si in hac uita, ut quidam ait, plerique libera uoluntate uiuunt, ubi etsi peccata cauere possunt, tamen sine peccato esse non possunt; quomodo non ibi liberiori animo erunt, ubi sic adhesuri sunt Deo suo, ut nulli possint obnoxiari peccato? Tanto  enim quis liberior fit, quanto absolutior a peccatis. Ac sic in illa uita beata eo liberiores erunt, quo peccare non poterunt. Nam iuxta quod mihi uidetur, si equalitas nobis promittitur angelorum, quomodo nobis tunc non erit liberum arbitrium, quo illi ad laudandum Deum sine intermissione utuntur? Quod tamen utrum in reprobis habeatur, est fortasse ambiguum; quia iuxta cuiusdam de hac questione hesitantis sententiam, in illis qui alieni erunt a uita sanctorum, nescio an esse possit liberum [h 1Kb] utcunque arbitrium, quibus [i 1Kb] in ultricium missis combustionem flammarum, nec animus nec corpus erit ullo modo liberum.



CAPUT LuII. Quod ibi obliuionem pariter et recordationem habebimus.

 »Quantum attinet ad scientiam [i 1Kb] rationalem, memor quisque preteritorum suorum malorum erit; quantum autem ad experientis sensum prorsus immemor erit. Nam et peritissimus medicus, sicut arte sciuntur, omnes fere morbos nouit; sicut autem corpore sentiuntur, plurimos nescit, quos ipse non passus est. Ut ergo scientie malorum due sunt, una qua [k 1Kb] potentiam mentis non latent, altera qua experientis  sensibus inherent : ita et obliuiones due sunt. Aliter namque ea obliuiscitur eruditus et doctus, aliter expertus et passus [a 1Kb] : ille si peritiam negligat, iste si miseria careat. Secundum hanc obliuionem que posteriori loco posita est, memores non erunt sancti preteritorum malorum: carebunt enim omnibus [b 1Kb] malis, ita ut penitus deleantur de sensibus eorum. Ea tamen potentia scientie, que magna in eis erit, non solum sua preterita, sed etiam damnatorum sempiterna miseria non latebit. Alioquin si se fuisse miseros nescituri sunt, quomodo, sicut ait Psalmus, Misericordias Domini in eternum [c 1Kb] cantabo?  [D. Aug., de Ciuit. Dei, lib. XXII, cap. 30, n. 4].«



CAPUT LuIII. De diuersitate meritorum et premiorum, in qua tamen nullus sit alii inuisurus.


»Gradus honorum atque gloriarum qui in illa uita futuri sunt, ut ait sanctus Augustinus , quis est idoneus cogitare, quanto magis dicere? Quod tamen futuri sint non est ambigendum. Atque id etiam magna illa ciuitas bonum in se habebit, quod nulli superiori nullus inferior inuidebit, sicut nunc non inuident archangelis ceteri: [d 1Kb] tanquam nolit esse unusquisque quod non accepit, quamuis pacatissimo concordie uinculo ei qui accepit obstrictus, quemadmodum nec in corpore uult oculus esse qui est digitus, cum membrum utrumque contineat totius  carnis pacata compago. Sic itaque habebit bonum alius alio minus, ut hoc quoque donum habeat, ne uelit amplius.«



CAPUT LIX. Quod infatigabiliter Deum laudabunt sancti.

In laudando Deum non erit tunc sanctis laboriosa [e 1Kb] contradictione ipsa laudatio: quia iuxta quod propheta de illis dicit, non laborabunt neque fatigabuntur . Aeternitatis enim beatitudine perfruentur: ut hoc illis sit in remuneratione beatitudinis, quod indefesso usi fuerint iubilo laudis. Psalmus enim dicit: Beati qui habitant in domo tua, Domine, in secula seculorum laudabunt te . Premium ergo uirtutis erit ipse qui uirtutem dedit.



CAPUT LX. Quod sine fine Dominum uidebimus, et quod ipse sit finis desideriorum nostrorum.


Si, iuxta quod ait Apostolus, Cum Domino semper erimus , certum est quod eum sine intermissione uidebimus. »Finis igitur desideriorum nostrorum Christus tunc erit, qui sine fine uidebitur, sine fastidio amabitur, sine fatigatione laudabitur. Hoc munus, et hic affectus, hic actus profecto erit omnibus, sicut ipsa uita eterna, communis« .



CAPUT LXI. Quod ipse Dominus tunc nobis erit in premium, et quod tunc honesta nostra desideria mirifice impleantur.

Seipsum nobis in premio daturum, quo nichil est aliud melius, repromisit ille qui nos creauit. »Quid  enim est aliud quod per prophetam Dominus dixit: Ero illorum Deus, et ipsi erunt mihi plebs , nisi: Ego ero unde satientur, Ego ero quecunque ab hominibus honeste desiderantur, et uita, et salus, [f 1Kb] et copia, et pax, et omnia bona? Sic enim et illud recte intelligitur, quod ait Apostolus: Ut sit Deus omnia in omnibus  [D. Aug., Ibid.].«



CAPUT LXII. De fine sine fine in quo infinite Dominum laudabimus.

Finis noster Christus perficiens nos, ipse erit refectio et laudatio nostra, quem in secula seculorum laudabimus, et sine fine laudantes amabimus. Ibi erit, ut ait doctor sanctissimus Augustinus , uere maximum sabbatum non habens uesperam. Quod commendauit Dominus in primis operibus mundi, ubi legitur: Et requieuit Deus die septimo ab omnibus [g 1Kb] operibus suis , et sanctificauit eum, quia in eo requieuit ab omnibus operibus suis. Dies enim septimus etiam nos ipsi erimus, quando eius fuerimus benedictione pleni atque perfecti. Ibi implebitur: uacate et uidete quoniam ego sum Dominus . Tunc uere erit sabbatum nostrum, cuius finis non erit uespera, sed Dominicus dies, [h 1Kb] uel octauus, qui Christi resurrectione paratus est. Ibi uacabimus et uidebimus, uidebimus et amabimus, amabimus et laudabimus. Ecce quod erit in fine sine fine. [i 1Kb] Nunquid  alius est noster finis, nisi peruenire ad regnum, cuius nullus est finis?



[LIBER APOLOGETICUS.]





MONITUM IN LIBRUM SEQUENTEM.

Prognosticon sequitur Liber Apologeticus de tribus capitulis, opus Iuliani indubium, ad Benedictum II Romanum pontificem missum, atque concilio Toletano Xu media sui parte insertum. De anno atque occasione eius scriptionis fuse disseruimus in notis ad Iuliani elogium huic editioni prefixum, quas lector consulet, nec dubitabit, mirabiturque simul exstitisse uiros, ceteroquin doctissimos et cordatissimos, qui huiusmodi librum Iuliano abiudicandum putauerint propter illius nonnulla uerba que plus equo duriora sibi uisa sunt, atque a uiri humanissimi sanctissimique modestia aliena, non animaduertentes uiri nimis profecto religiosi, multo grauius esse illorum uerborum inuidiam , dum a Iuliano arcere conantur, in uniuersum concilium iniicere, cui et prefuit Iulianus, et in quo quidquid ipse priuatus Romam scripserat, publicis suffragiis comprobatum est atque firmatum. Sed hec consulto mittimus. Opus procul dubio non fuit in nostra hac editione pretermittendum, quod eque  ac precedens Iulianum demonstrat theologum absolutissimum, a sanctorum Patrum doctrina ne latum unguem unquam discedentem; cui nullum inconsulto uerbum exciderit, nullius uocis usus arriserit qui non fuerit a Patribus usurpatus, in altissimis presertim Trinitatis et Incarnationis mysteriis exponendis: in quo negotio quanta non rerum tantum, sed et sermonis habenda sit ratio, nemo prorsus ignorat.

Nunc autem editio nostra, ut quam purgatissima sit, pre oculis habuimus concilii Xu editiones duas a Garcia Loaysa et cardinali Aguirrio factas: quas diligenter contulimus cum duobus codicibus membranaceis bibliothece S. Ecclesie Toletane, quorum alter scribi ceptus est era 986 , alter, recentior, finitus est era 1133, seu anno Christi 1095. Ex utroque multa in editis emendauimus, ut ex uariantibus lectionibus constabit. Loca preterea sacre Scripture et sanctorum Patrum laudatorum opera ad marginem designauimus [a 1Kb] , nec leui cura. Deinde Garcie Loaysa notas subiecimus, que lucem opusculo afferunt nonnullam.





SANCTI IULIANI EPISCOPI TOLETANI DE TRIBUS CAPITULIS LIBER APOLOGETICUS. EX CONCILIO TOLETANO Xu IN CONFESSIONE FIDEI. 

 1. Post huius igitur pie confessionis prolatam deuotis uocibus regulam, ad illa nos illico conuertimus contuenda capitula, pro quibus muniendis ante hoc biennium beate memorie Romanus papa [a 2Kb] Benedictus nos litterarum suarum significatione monuerat. Que tamen non in scriptis suis annotare curauit, sed homini nostro uerbo renotanda iniunxit: ad quod illi iam eodem anno sufficienter congrueque responsum est. Nos tamen nunc eamdem renotationem hominis nostri studiosius relegentes, inuenimus, quod in libro illo Responsionis fidei nostre, quem per Petrum regionarium Romane Ecclesie miseramus, id primum capitulum iam dicto pape incaute uisum fuisset a nobis positum, ubi nos secundum diuinam [b 1Kb]  essentiam diximus, uoluntas genuit uoluntatem, sicut et sapientia sapientiam. Quod uir ille incuriosa lectionis transcursione preteriens, existimauit hec ipsa nomina, id est, relatiuum, aut secundum comparationem humane mentis nos posuisse. Et ideo [c 1Kb] ipsa renotatione sua ita nos admonere iussus est, dicens: »Naturali ordine cognoscimus, quia uerbum ex mente originem ducit, sicut ratio et uoluntas. Et conuerti non possunt, ut dicatur, quia sicut uerbum et uoluntas de mente procedit, ita et mens de uerbo aut uoluntate.« Et ex ista comparatione uisum est Romano pontifici uoluntatem ex uoluntate non posse dici. Nos autem non secundum hanc comparationem humane mentis, nec secundum [d 2Kb] relatiuum, sed secundum  essentiam diximus: uoluntas ex uoluntate, sicut et sapientia ex sapientia. Hoc enim est Deo esse, quod uelle; hoc uelle, quod sapere. Quod tamen de homine dici non potest. Aliud quippe [a 1Kb] est in homine id quod est sine uelle, et aliud uelle etiam sine sapere. In Deo autem non est ita, quia simplex natura est; et ideo hoc est illi esse, quod uelle, quod sapere. Quapropter qui potest capere, uoluntatem ex uoluntate secundum essentiam nos dixisse, non de huiusmodi laborabit proposita questione. Quod etiam in iam dicto Responsionis et fidei nostre opusculo sollicite legentibus et intelligentibus claret, ubi et apposita illic beati Athanasii sententia idipsum nos debere sentire pronuntiat dicens: »Hanc de Deo religiose opinationis sententiam retinemus, ut  non aliud eius uoluntatem, aliud credamus esse naturam.« Si enim secundum quod hic doctor dicit, id debemus sentire ut non aliud Dei uoluntatem, aliud credamus eius esse naturam; hoc ergo est eius uoluntas quod et natura, hoc natura quod substantia uel essentia.

2. Filius igitur Dei de essentia Patris natus est, essentia de essentia, sicut natura de natura, et substantia de substantia: et tamen nec due essentie, nec due nature, nec due substantie possunt dici, sed una essentia, natura atque substantia. Sicut et lumen de lumine, non duo lumina, sed unum lumen; sicut essentia de essentia, non due essentie, sed una essentia; sicut natura de natura, non due nature, sed una natura; sic et uoluntas de uoluntate,  non due uoluntates, sed una uoluntas; quia non est aliud Dei uoluntas, aliud eius natura, quod iam superius Athanasio doctore firmatum est. [b 1Kb] Ac proinde quidquid de Deo secundum essentiam dicitur, communiter in singulis personis conuenire uidetur, sicut sapientia et fortitudo, uel cetera: quia et Pater sapientia, et Filius sapientia potest dici. Fortitudo quoque et Pater potest, et Filius appellari. Quod secundum illam comparationem humane mentis nullo modo potest dici: quia, uerbi gratia, mens si in persona Patris ponatur, uerbum iam ex [c 1Kb] mente prodiens, Filius intelligitur, et uoluntas procedens ex mente et uerbo Spiritus sanctus [d 1Kb] significatur. Nec  tamen recurrit, ut possit dici, ut aut mens, que in significatione Patris est posita, Filio, uel Spiritui sancto conueniat, aut uerbum, quod solum Filius intelligitur, Patri uel Spiritui sancto comparetur, aut uoluntas, que in persona Spiritus sancti accipitur, aut Patris, aut Filii persone conuenire dicatur; sed sic singula singulis secundum comparationem humane mentis conueniunt, ut unumquodque, quod ex eis unus dicitur, alius penitus non dicatur; sicut et relatiuo uocabulo Pater nominatus, non est ipse qui Filius, uel Filius quum dicitur, non est ipse qui Spiritus sanctus, nec Spiritus sanctus ipse est qui Pater, aut Filius. Ac per hoc illa nomina, que comparatiue ex homine assumuntur, ideo secundum comparationem humane mentis dicuntur, ut quoquo  modo ad contuendum illud diuine Trinitatis ineffabile sacramentum humana infirmitas excitetur.

3. Secundum hanc igitur comparationem putati sumus dixisse, uoluntas ex uoluntate, quod utique dici uel sentiri absurdissimum est. Ac proinde longe alia est regula, qua de Deo aliquid secundum essentiam dicitur, aliud cum secundum comparationem humane mentis aliquid de illo pronuntiatur. Nos proinde consentientes, et sequentes doctoris egregii Augustini sententiam, diximus secundum diuine Trinitatis essentiam, uoluntas de uoluntate, sicut et ipse in quinto decimo libro Trinitatis Dei pronuntiat, ita dicens : »Melius, quantum existimo, dicitur consilium de consilio, et uoluntas de uoluntate, sicut substantia de substantia, sapientia de sapientia.«  Hic iam quisquis sapiens manifeste intelligit, non nos hic errasse, sed illos forsitan incuriose lectionis intuitu fefellisse; quia quod a nobis est secundum essentiam dictum, illi secundum comparationem [e 1Kb] humane mentis positum putauerunt.

4. Ad secundum quoque retractandum capitulum transeuntes [f 1Kb] , quo idem papa incaute nos dixisse putauit, tres substantias in Christo Dei Filio profiteri; sicut nos non pudebit que sunt uera defendere, ita forsitan quosdam pudebit que uera sunt ignorare. Quis enim nesciat, unumquemque hominem duabus constare substantiis, anime scilicet et corporis? De quibus Apostolus specialiter loquitur, dicens: Et si  exterior homo noster corrumpitur, sed interior renouatur de die in diem . Sicut et ille sitiens Deum clamabat in psalmo: [a 37Kb] Sitit te [b 1Kb] , inquit, anima mea, quam multipliciter et caro mea . Necnon et alia multa, que hominem duabus substantiis constare pronuntiant.

5. Contra quam regulam inuenimus item in Scripturis, aut carne plerumque nominata totum hominem posse intelligi, aut anima sola interdum nominata totius hominis perfectionem agnosci. Quapropter natura diuina humane sociata nature, possunt et tres proprie, et due tropice [b 1Kb] appellari substantie. Sed aliud est cum per proprietatem totus homo exprimitur, aliud cum a parte totus intelligitur. Etenim [c 1Kb] quidam modus locutionis [d 1Kb] , qui frequenter in scripturis  diuinis positus inuenitur, quo significatur a parte totum, hic etiam tropus apud grammaticos synecdoche dicitur. Scribitur enim in libro Genesis secundum istam tropicam locutionem significantem a parte totum: Factus est homo in animam uiuentem ; cum homo non solum ex anima, sed ex carne [e 1Kb] constet. Item similiter a parte totum, ubi omissa substantia anime, sola carnis substantia nominatur, sicut in psalmo scribitur: Ad te omnis caro ueniet ; cum omnis homo non solum ex carne, sed ex anima [f 1Kb] constet. Et tamen sola carne nominata, totus homo intelligitur, sicut et sola anima nominata, totus homo accipitur. Nam in Exodo [g 1Kb] uolens similiter Scriptura hominem [h 1Kb] a parte totum intelligi, sic dicit: Septuaginta anime [i 1Kb] ingresse sunt  cum Iacob in Aegyptum [i 1Kb] ; cum ipse septuaginta anime non sine suis corporibus illic ingresse fuissent. Ex carnis quoque nomine totum hominem intelligi uoluit, qui dixit: Et in carne mea uidebo Deum ; cum non sine animabus suis resurgenda sint corpora.

 6. Ecce per consuetudinem Scripture sacre probauimus, et proprie hominem ipsis quibus constat substantiis appellari, et tropice a parte totum hominem posse intelligi. Si queras culpam, nec ille errasse dicendus est, qui hominem a parte totum nominauit, nec iste culpandus est, qui totum hominem carne et anima nominata expressit: quia utrumque inculpabiliter dici Scriptura diuina conuincit. Et tamen cum iam probatum teneamus, nec illam, nec istam partem esse culpandam, querendem est, que pars plus possit esse ad totum hominem intelligendum facilior, atque etiam repulsa omni obscuritate [k 1Kb] lucidior; utrum ea que solam [l 1Kb] carnem nominans, et animam tacite ibi uult intelligi an ea que et animam et carnem exprimens totum dicit.

 7. Quod ut manifestius innotescat, quedam exempla ponenda sunt. Ecce iuxta superiorem tropice locutionis modum, qui synecdoche dicitur, quo aut pars a toto, aut totum a parte intelligitur, scriptum inuenimus de flagellatione Aegypti in psalmis: Immisit in eis muscam caninam [m 16Kb] . Necnon et illud: Dixit, et uenit locusta et bruchus . uolens Scriptura isto genere locutionis non singularitatem, sed pluralitatem muscarum et locustarum intelligi. Non enim musca [n 1Kb] , uel [o 1Kb] locusta, sed multitudo muscarum et locustarum repleuerunt Aegyptum. At nunc si aliquis nostrorum modo dicat: Misit Deus in Aegyptum [p 1Kb] muscas, et locustas, et bruchos, pluralem numerum proferens, quod et utique uerum est; nunquid in parte ista,  que pluralitatem confitetur, potest calumnia cadere, ut dicatur non esse uerum, quod utique uerum est, de multitudine locustarum que repleuerunt Aegyptum? Tale quippe et [q 1Kb] illud est, ubi populus ad Moysen clamauit dicens: Ora ad Dominum, ut auferat a nobis serpentem [r 8Kb] , cum non unius serpentis,  sed multorum serpentum [a 1Kb] molestias ille populus pateretur. Hoc etiam more et Apostolus loquitur in illo loco ubi ait: Quoniam ex operibus legis non iustificabitur omnis caro : ac si diceret, omnis homo, a parte carnis totum hominem intelligi uolens. Sic ergo et de Domino nostro Iesu Christo, cum scriptum sit de illo in Euangelio, uerbum caro factum est, et habitauit in nobis ; caro sola est nominata, ut illic tacite intelligeretur et anima secundum supradictum locutionis modum, quo homo a parte totus accipitur. Que locutionis regula plerumque et a Patribus est seruata.

8. Sic enim ex hoc beatus Cyrillus in libro qui uocatur Scholia [b 2Kb] , dicit: »Quomodo igitur uerbum caro sit factum, uidere necesse  est. Primum quidem diuina Scriptura carnem plerumque nominat, et quasi ex parte animalis totius significationem facit: necnon etiam a sola anima interdum tantumdem agit. Scriptum est enim quod uidebit omnis caro salutare Dei . Et ipse diuinus Paulus: Non consensi, inquit, carni et sanguini . Allocutus est autem eos qui sunt ex Isrel pontifex Moyses: In c 58Kb] septuaginta quinque animabus descenderunt patres tui in Aegyptum . Sed non idcirco dixeris quod nude et sine carne anime in Aegyptum [d 1Kb] descenderunt: nec porro, quod inanibus corporibus, et solis carnibus, salutare suum Deus indulserit. Quoties igitur audimus carnem factum esse uerbum, hominem intelligimus [e 1Kb] ex anima et corpore factum.«

 9. Item et sanctus Augustinus in libro Questionum contra Apollinaristas sic dicit : »Si ubicunque caro fuerit nominata, et anima tacita, sic intelligendum est, ut anima ibi non esse [f 1Kb] credatur, nec illi habebant animam, de quibus dictum est: Et uidebit omnis caro salutare Dei . Et illud in psalmo: Exaudi preces meas [g 1Kb] , ad te omnis caro ueniet . Et illud in Euangelio: Sicut dedisti ei potestatem omnis carnis, ut omne  quod dedisti ei non pereat, sed habeat uitam [h 1Kb] eternam . Unde et intelligitur solere homines per nominationem solius carnis significari, ut secundum hanc locutionem etiam illud possit intelligi, ut quod dictum est: uerbum caro factum est. , nichil dictum sit, nisi uerbum homo factum est. Sicut enim a parte totum plerumque, nominata sola anima, homo intelligitur, sicut est illud: Tot anime descenderunt in Aegyptum , sic rursus a parte totum, etiam nominata sola carne [i 1Kb] , homo intelligitur.«

10. Item ipse in libro Enchiridion  dicit: »uerbum caro factum est, a diuinitate carne suscepta, non in carnem diuinitate mutata. Carnem quippe hic hominem debemus accipere, a parte totum  significante locutione, sicut dictum est: Quoniam ex operibus legis non iustificabitur omnis caro , id est, omnis homo.« Quapropter [i 1Kb] hec est Patrum plena, Scripturarum [k 1Kb] more, libata sententia, ut cum a parte totum unaquelibet hominis assumpti in Christo substantia nominatur, illic statim et altera intelligatur. Nam etsi [l 1Kb] una secundum hunc tropum taceatur, et alia dicatur, due tamen nichilominus intelliguntur. Nemo ergo iam dicat, cum audit totum hominem a parte posse intelligi, non debere tres in Christo substantias profiteri, cum isto genere locutionis aliud ex altero cogatur intelligi. Nihil ergo diuersitatis est, siue tropice una, siue proprie gemina hominis nominata substantia; cum utraque locutio hominem a Deo assumptum, nonnisi in  duabus substantiis nos intelligere et confiteri permittat. Ac per hoc tres in Christo substantias profiteri ille non dubitabit, qui hanc rationem [m 1Kb] plena cognitione didicerit. Ceterum ubi non tropice, sed proprie hi Patres hominem totum a Christo susceptum esse fatentur, sic in suis tractatibus posuerunt.

11. Beatus enim Cyrillus in superiori libro, qui uocatur Scholia  dicit [n 1Kb] , ubi ueritatem trium substantiarum Christi figura ueteris testimonii aperte  conuincit. Sic enim ait: »Quod adunato Deo uerbo uere humanitati, inconfuse tamen substantie permanserunt, erectum est secundum Dei uoluntatem sanctum tabernaculum per desertum, et in eo multis modis formabatur Emmanuel. Ait igitur Deus omnipotens ad diuinum Moysen: Et facies arcam [a 14Kb] testimonii ex lignis imputribilibus, duorum cubitorum et dimidii longitudinem, et cubiti et dimidii latitudinem, et cubiti et dimidii altitudinem, et inaurabis eam auro puro: extra et intra inaurabis eam . Sed lignum quidem imputribile sit figura corporis incorrupti , aurum uero, quasi materies aliis pretiosior, diuine nobis indicat substantie maiestatem. Attende [b 1Kb] igitur, cum arca tota inaurata sit auro puro extra et intra, adunatum quidem  fuerit sancte carni Deus uerbum: et id est, ut opinor, arcam fuisse extra inauratam. Quod uero et [c 1Kb] animam rationalem [d 1Kb] , que corpori inerat, propriam fecerit, ex hoc apparet, quod et intra arcam [e 1Kb] preceperit inaurari. Quod autem nature siue substantie inconfuse manserunt, hinc scimus: aurum enim superpositum ligno mansit id quod erat; et ornabatur quidem lignum auri decore, tamen lignum esse non desiit.« Item sanctus Augustinus in libro Trinitatis Dei idipsum exprimens dicit : »Sic Deo coniungi potuit humana natura, ut ex duabus substantiis fieret una persona, ac per hoc iam ex tribus, Deo, anima et carne.«

12. Hec igitur sanctis Patribus nos docentibus, et utramque locutionis regulam nobis insinuantibus,  uideant iam tandem et sentiant qui sine fauore partium [f 1Kb] iudicant, que pars plus potest esse tutissima, licet in neutram partem possit cadere culpa: utrumne illa que in Christo Dei Filio unam uerbi, alteram hominis a parte totum substantiam profitetur, an ista que proprie totum hominem in duabus substantiis uerbo Dei adunatum fuisse fatetur. In illa enim parte, que a parte totum hominem intelligi uolet, potest hereticorum dolus latere, ut unamquamlibet ex his substantiam nominans, aliam supprimat; sicque quod ore non profitetur, nec corde confiteatur, sicut Apollinaris, qui negat Dominum Iesum humanam naturam [g 1Kb] habuisse, uel Manicheus negans in Christo assumpti corporis ueritatem. In hac uero nostra professione, ubi premissa uerbi substantia, specialiter  duas hominis in una Christi persona substantias profitemur, nullus potest accidere uel suspicari fraudulentie dolus, quando euidenter in Deo assumptus  predicetur homo totus. Tutior ergo pars est que totum dicit, quam que aliquid supprimit: et plus claret quod proprie dicitur, quam quod arcta tropice locutione firmatur [h 1Kb] . Sed forte nos soli hoc dicimus, quod maiorum sententia non probamus?

13. Iudicem iam ergo Augustinum, si complacet, aduocemus, ut [i 1Kb] quam partem contra hereticos munitiorem esse pronuntiet, audiamus. Sic enim in tractatu Symboli dicit : »Temporali dispensationi Dominice multis modis insidiantur heretici; sed quisquis tenuerit catholicam fidem, ut totum hominem credat a uerbo Dei esse susceptum, id est, corpus, animam, et spiritum, satis contra illos munitus est.« Ecce spiritualis spiritualiter utraque considerans [i 1Kb] , iudicium protulit, sententiam  fixit, munitiorem et tutiorem partem illam esse pronuntians, que contra hereticos totum hominem a uerbo Dei susceptum in duabus substantiis carnis animeque defenderit.

14. Sed forte aliquis dicat, iam hic tria quedam hominis nominata, id est, corpus, anima, et spiritus, tria quidem dicuntur, sed duo sunt: sicut ab eodem Doctore in predicto Symboli  tractatu conuincitur. »Tria sunt, ait, quibus homo constat, spiritus, anima et corpus, que rursus duo dicuntur, quia sepe anima simul cum spiritu nominatur: pars enim quedam eiusdem rationalis, qua carent bestie, spiritus dicitur.« Quod etiam in epistola ad Petrum dilucida manifestatione exsequitur [k 1Kb] , quod spiritus et anima utrumque sint unum, et  unius esse substantie sentiantur. Dicit enim : »Duo quedam esse animam et spiritum, secundum id quod scriptum est: Absoluisti, ab spiritu meo animam meam , et utramque ad naturam hominis pertinere, ut totus homo sit spiritus, anima, et corpus; sed aliquando duo ista simul nomine nuncupari anime, quale est illud: Et factus est homo in animam uiuam [l 1Kb] : ibi quippe et spiritus intelligitur. Itemque aliquando utrumque nomine spiritus dici, sicuti est: Et inclinato capite tradidit spiritum .« Ubi et anima necesse est intelligatur, et utrumque unum et unius esse substantie: ac per hoc anima [m 1Kb] et spiritus, et anima et corpus due speciales hominis substantie sunt, que et diuerse dicuntur.

 15. Nos proinde in iam dicto Fidei nostre opusculo Apollinaristarum heresi respondentes, tres in Christo substantias [n 1Kb] diximus, quod et maiores nostros  docuisse monstrauimus [a 1Kb] ; honorantes uidelicet et sequentes sententiam doctoris egregii Hispalensis sedis episcopi, quam in libris suis de Differentia nature Christi uel nostre disseruit, ubi ait : »Nos ex duabus subsistimus substantiis, corporis uidelicet atque anime: ille ex tribus, uerbi, corporis, atque anime. Inde est, quod perfectus homo, perfectus predicatur et Deus.« Hec igitur perpauca [b 1Kb] de Patribus exempla libauimus, ut in breui ea que competunt monstraremus. Ceterum qui hec adhuc intentius legendo quesierit, plurima colligere poterit.

16. Iam uero si impudorata quis fronte nec [c 1Kb] his Patribus cedat, et unde ea libauerint, insolens scrutator exquirat, Euangelicis saltem uocibus credat,  quibus has tres substantias sibi inesse Christus pronuntiat. Interrogatus enim a Iudeis: Tu quis es? Respondit: Principium, qui et loquor uobis . Ecce habes unam substantiam deitatis. Restant due substantie hominis: ut enim ueram carnem hominis suscepisse monstraret, palpandum se discipulis prebuit, dicens: Palpate et uidete, quia spiritus carnem et ossa non habet [d 1Kb] , sicut me uidetis habere . Ecce expressa est substantia carnis humane. Item ut anime humane substantiam suscepisse monstraret, dicit: Potestatem habeo ponendi animam meam, et potestatem iterum sumendi eam .

17. Ecce tres in una Christi persona substantias inconfuse et inseparabiliter adunatas, deitatis uidelicet,  atque humanitatis, Euangelicis oraculis approbantes, omnes uno ore fatemur, et prefixa sententia predicamus; confitentes uidelicet secundum Chalcedonense concilium , eumdem Dominum nostrum Iesum Christum, perfectum in diuinitate, perfectum eumdem in humanitate; Deum uerum, et hominem uerum eumdem ex anima rationali et corpore; secundum diuinitatem unius cum Patre nature; secundum  humanitatem unius nature nobiscum, per omnia similem nobis absque peccato: ante secula quidem ex Patre natum secundum diuinitatem; in nouissimis diebus uero eumdem propter nos et propter nostram salutem ex Maria uirgine Dei genitrice secundum humanitatem, unum eumdemque Christum Filium Dei unigenitum, in duas naturas inconfuse, immutabiliter, indiuise et inseparabiliter cognoscendum: in nullo naturarum differentias propter unitatem perimendas, magis autem salua utriusque nature proprietate, et in una ceunte [e 1Kb] persona, unoque statu concurrente, non in duabus personis partiendum uel diuidendum; sed unum eumdemque Filium unigenitum, Deum uerbum, Dominum Iesum Christum. Iam uero si quis contra hec ulterius non  instruendum, sed contrarium se huic reddite rationi prebuerit, damnationem prefati concilii sustinebit.

18. [f 1Kb] Tertium sane, quartumque capitulum contuentes, non solum sensum, sed et ipsa pene uerba ex libris beatorum Ambrosii atque Fulgentii nos prelibasse monstrauimus, quibus ea predictos uiros dogmatizasse scimus. Quos quia celebres in toto orbe doctores feriata Ecclesiarum Dei uota percenseant, non illis est succensendum, sed potius succumbendum: quia omne quod contra illos sapitur, a recte fidei regula abhorrere sentitur. Has sane quatuor specialitates capitulorum, que ut a nobis solida efficerentur, hortati sunt, quid a quo fuerit doctore prolatum, congesto in uno responsionis nostre libro,  catholicorum dogmate Patrum ante hoc biennium parti illi porreximus dignoscendum. Iam uero si post hec, et ab ipsis dogmatibus Patrum, quibus hec prolata sunt, in quocunque dissentiant, non iam cum illis est amplius contendendum, sed maiorum directo calle inherentes uestigiis, erit per diuinum iudicium amatoribus ueritatis responsio nostra sublimis, etiamsi ab ignorantibus emulis censeatur indocilis.



[DE COMPROBATIONE SEXTAE AETATIS.]





MONITUM IN SEQUENTEM LIBRUM.

In sequens opusculum De Comprobatione sexte etatis, quod ad exagitandam Iudeorum perfidiam et cecitatem elaborauit sanctus Iulianus, efflagitante Eruigio Gothorum rege, pauca nos prefari oportet. Quidquid enim de huiusce operis subiecto, diuisione, illiusque scribendi occasione dicendum erat, Iulianus ipse perquam dilucide exponit in epistola ad regem Eruigium, que ad instar prologi absolutissimi haberi debet. Deinde quid nos in hac noua illius editione prestiterimus, paucis indicabimus. Nullis codicibus mss. adiuti, solas editiones superiores consuluimus: scilicet omnium primam Hagene factam a Menrado Molthero anno 1532; secundam Parisiensem ab editoribus Bibliothece Patrum anno 1624; tertiam Lugdunensem in eadem Bibliotheca, iterum recusa anno 1677. Quarum errata accurate emendauimus, sacre Scripture et sanctorum Patrum testimonia unde desumpta sint ad marginem designantes, aliaque ad imam oram adnotantes, que animaduersione digna uisa sunt: inter que locum dedimus coniecturis quibusdam doctissimi uiri Gasparis Barthii, in libro XIX suorum Aduersariorum, cap. 14, prolatis, quibus nonnulla huius opusculi Iulianei loca, ut ipsi uidetur, corrupta, sanari et restitui possent.





SANCTI IULIANI EPISCOPI TOLETANI DE COMPROBATIONE AETATIS SEXTAE LIBRI TRES. 



[PRAEFATIO.]



ORATIO.


Accedam ad te, Domine, in humilitate spiritus mei. Loquar tibi, quia multam spem et fiduciam dedisti mihi. Quis consurget mecum aduersus malignantes? aut quis stabit mecum aduersus loquentes iniquitatem , nisi tu, Domine, adiuueris me? tu ergo fili Dauid, qui reuelato mysterio ad nos in carne uenisti, clauo [b 1Kb] crucis tue secreta cordis mei adaperi, mittens unum de seraphim, per quem candens carbo ille de altari tuo sublatus , sordentia [c 1Kb] labia mea depurget, mentem enubilet, dicendi materiam subministret, ut lingua mea, que proximorum utilitati per caritatem seruit, non erroris redoleat casum [d 1Kb] , sed ueritatis personet sine fine preconium. Huius interim carbonis, Deus Deus  meus, illa inexstinguibili flamma cor principis gloriosi irradia, quo sic totus igne tue caritatis efferueat, sic etiam zelo fidei inardescat, ut peregrinantem in terris sponsam tuam ab omni pestilentie contagione defensam, studeat semper conseruare pacatam. uenena quibus noceri potest, manu potestatis euertat. uenenatorum auctores calce fidei proterat. Iudicium sanguinis contra eam uenire non sinat, ut in defensionis eius gloria semper gaudens, et nunc in eius sinu recubans, casta fidei disciplina uirginem eam mundamque custodiendo, mundus ipse permaneat, et post ad te perueniens gloriosus factus in ea, bonam tibi de eius defensione rationem redditurus accedat. Amen.
[a 1Kb]


INCLYTO ET GLORIOSO REuERENDO DOMINO ERuIGIO REGI IULIANUS SERuULUS uESTER.


Peritorum mos est iste medicorum, ubilibet uulnus serpit in corpore, ferro uulneris materiam [e 1Kb] preuenire, et purulentas primum radicitus amputare putredines,  antequam sanas ulcus noxium inficiat partes. Unde et ne locus uulneris sana membra contingat, precisionis semper antefertur industria. Nec enim tactus uulneris causam potest generare salutis. Quocunque enim accesserit, uulneri locum facit. Et nisi ante manu precidatur artificis, infectis membris omnibus, occasum parturit mortis. Huius admirabilis medele peritiam credo uestram, sacratissime princeps, uoluisse imitari clementiam. Qui dum populos a Deo tibi creditos contingi exitio lethali formidas, utile precisionis genus excogitas, quo exitiabilem membrorum inutilium saniem, et purulente fecis insanabilem cutem, remediabili queant hi, qui saluandi sunt, studio declinare. Quam ob causam sanis adhuc membris me precipis impendere curam,  ne quandoque morbis accidentibus decidant: ut ante prescindatur error, quam periclitationis generetur occasio. Sicque dum prudenter saluti consulitur, utiliter accessus egritudinis uitande frustretur. Horum igitur membrorum euitandam putredinem linguas dixerim Iudeorum, qui promissum ex lege Christum Dei Filium necdum adhuc natum fuisse putant, et alium adfuturum exspectant, pestilentiosis obiectibus garrientes, quod sumpta annorum supputatio ab initio mundi secundum Hebreos codices quintam adhuc seculi etatem insinuet, et necdum adhuc Christum uenisse, quem in sexta credunt etate seculi aduenire. Graue malum, importabile quoque facinus et horrendum, quod in hoc errore annorum tempus dignoscende natiuitatis Christi putatur. Quasi alicubi  in sacris litteris legerint hoc esse preceptum, ut in prefinitis annis supputatis ab initio seculi tempus illud sacre natiuitatis eius posset addisci. Contra hunc, inquam, detestabilem impietatis errorem et manifestissimam cecitatem respondere me  augustum caput et mens serena tue Celsitudinis precipit, breui admodum complexione libelli. Ego autem imbecillitatis mee non nescius, impositum mihi a uobis onus grauedinis declinarem, nisi perditionem animarum prestrui meo silentio precauerem, presertim cum unum idemque sit fidem nolle asserere, quod negare. Ubi enim de Deo uel contra Deum aliquid agitur, periculosum est pastori, si taceat: infame, si fugiat: mortiferum, si succumbat. Quod terribiliter Dominus per prophetam, ignauam pastorum socordiam increpando, commemorat dicens: Non ascendistis ex aduerso, neque opposuistis murum pro domo Isrel, ut staretis in prelio in die Domini . Propter quod etiam idem Dominus per eumdem prophetam, sanguinem pereuntium animarum  de manu speculatoris se exquirere protestatur .

Huius ego acerbitatis sententiam pertremiscens, et religiosis uestre glorie iussis, et mei ordinis mancipatus officiis, obedientie competentem uestre celsitudini reddens honorem, et Deo debitam seruitutem, imperatum mihi opus, etsi minus docte, quam debui, obedienter tamen, ut potui, explicaui. Nitens hoc ipsum perfacile responsionis nostre opusculum trimodo [a 1Kb] librorum fine concludere. Hoc uidelicet rationis ordine custodito, ut primo huius operis libro conuincantur manifestis atque euidentibus signis ueteris Testamenti, quibus sine aliqua supputatione annorum Christus Dei Filius non nasciturus, sed olim natus liquide declaretur. Deinde secundi libri  serie decurrente per ostensam apostolorum doctrinam id curatum est effici, quod reuelata temporis plenitudo, qua Christus in carne natus apparuit, non in annis a principio mundi collectis, discipulis Domini uel ceteris credentibus sit ostensa, sed Legis et Prophetarum testimoniis prodita. Presertim cum ipsi quoque Iudei illo tunc tempore non putantes ipsum esse Christum, imo utrum ipse esset Christus decertantes cum Christo, nunquam ab illis Christo nostro hec obiecta sit questio, quam nunc proponit petulans et rudis inscientie amplitudo. Libro quoque tertio excursus adesse etatis sexte conuincitur. Ubi etiam et preterite etates seculi quinque, non in annis, sed in prefixo generationum limite distinguende monstrantur, simulque et illic necessario perdocetur,  ut pro hac diuersitate annorum, que inter Hebreos et nostros codices inuenitur, non Hebraice translationis libri, sed Septuaginta interpretum codices sint sequendi, quos in fidem plurimorum  auctoritas traxit. Hic etenim tertius liber non solum sex etatum distinctiones lucidius aperit, sed et in sexta etate Christum datum ostendit, et cur in sexta etate nasci uoluerit apertissime pandit, omnemque huiusmodi questionem de hac annorum supputatione dissoluit. Tres, inquam, huius operis libros de hac questione confectos, ideo sub hac discretione distinximus, quia sic nobis melius uisum est, ut cum talibus non primum de hac ipsa annorum questione agatur, antequam per uera diuinorum signa uel indicia prophetarum, adiunctis quoque Noui Testamenti dogmatibus, eorum falsitas detegatur, et sic in postmodum ad sexte etatis comprobationem libere transeatur. Ob hoc enim ad hanc obiectam questionem annorum in tertio huius operis libro respondetur,  ut duobus illis precedentibus reluctans animus ante frangatur. Sic enim dignum est, ut ora talium carnali uetustate sordentia, ueteris primum Testamenti restringantur romphea: deinde ualido et nouo Euangelii pugione percussa, ad tertie disputationis librum accedant, in qua et sextam seculi etatem agnoscant, et in ea Christum natum intelligant. Unde nequaquam expedit unum ex iis legere et alterum preterire, ne plenam soliditatem doctrine non hauriat, quem trium lectio librorum angustat. Quia igitur Iudeorum infesta malitia de annorum diuersitate, que inter nostros codices et illorum diuersa est, obiicit questionem, nos e contrario de generationum euolutione que inter nostros codices et illorum una est, obicem preparamus: ut cum illi pro distinguendis [b 1Kb] etatibus  annorum breuitatem ostenderint, nos plenitudine generationum ostensa, eorum contemnamus de annis questionem superfluam. Quid enim anni faciant, si generationes succumbant? In generationibus ergo etatum natiuitatis Christi querenda est ueritas, que et per legem monstratur, et per Euangelium noscitur.

Iam ergo, mitissime princeps, pro his que incomptius dixi, et materiam fortasse dictionis paulo quam oportuit uitio loquacitatis extendi, queso mihi ueniam in uestra pietate donari, cui uestra gloria hanc ipsam respondendi necessitatem imposuit. uestra igitur Celsitudo, que se patronam cause Christi exhibuit, credat se omnimodo, ipso ad iudicium ueniente, saluari. Erit enim tunc respectus operis uestri,  cum dies iudicii manifestus affulserit. Si tamen, o piissime princeps, et ualenter inimicorum Christi colla seruitute Dominica comprimas, et uexilla fidei Christiane potenter attollas.



LIBER PRIMUS.


 1. Nascentis fidem Ecclesie testibus idoneis roborandam excipiens, huic opelle initium ab ipsis patriarchis et prophetis attribuam, nitarque, quantum  Deo opitulante ualuero, rabidis Iudeorum latratibus respondere, qui ceca infidelitatis nocte possessi, non solum ipsi barathro detestabilis perfidie concidunt [a 1Kb] ,  sed etiam quosdam e fidelium numero titubare compellunt, cum Christum Dei Filium necdum pro salute hominum in mundum uenisse, sed adhuc uenturum esse, quadam temeraria calculatione annorum cancerosis sermonibus disputare presumunt, dicentes, quod adhuc quinta etas seculi euoluatur, et necdum adhuc uenerit sexte etatis curriculum, in quo uenturum nasci oporteat Christum. Ex hac igitur opinione uanissima audent, ab initio mundi secundum suos codices annorum supputatione collecta, aduentus Christi explorare presentiam, quibus sublata fide ceca sunt omnia.

2. Quid rogo, talibus respondebimus, aut quomodo contra inermes arma leuabimus? Huiusmodi Paulus, credo, disceptationes euitandas esse pronuntiabat,  cum Timotheum discipulum instruebat. Stultas, inquit, et sine disciplina questiones deuita: multum enim proficiunt ad impietatem, et sermo eorum ut cancer serpit . uere multum stulta est questio, que de legis non procedit arcano. Imbelles ergo et inermes huiusmodi iudicandi sunt, quia non de Scripturis arma arripiunt, sed de antro malitie sue iniusta [a 1Kb] proponunt. Ora enim talium armata sunt non fidei ferro, sed perfidie gladio [b 1Kb] ; nec testificatione prophetica, sed obstinatione dolosa. Ergo inermes ob hoc per omnia approbandi sunt, quia nullis armis Scripturarum muniti ista obiiciunt. Qui tamen si ipsi soli perirent, de silentio forsan haberemur indemnes. Quid quod etiam pernicies huiusmodi inficit et fideles? Nitendum ergo  nobis est, qui licet indigni, ministri tamen Dei uerbi sumus, et dispensationem predicandi accepimus, ut ueritatis petra per os nostrum emissa dentes talium conterat, ne silentio nostro in ipsa fidei ueritate mollescant, qui sinceriter quidem Christum fatentur, sed deuitare adhuc Satane astutias nequeunt: ut etsi non corrigatur Iudeus, saltem proficiat Christianus.

3. Audite iam, o impietatis operarii, o filii scelerati, non me, sed ipsum Christum Dominum quem expugnare nitimini, audite eum respondentem patribus uestris. Ait enim tentantibus se Iudeis in Euangelio, et dixit: Erratis nescientes Scripturas, neque uirtutem Dei . Etenim uirtus et sapientia Dei, secundum Paulum Christus est : ergo ignorantia Scripturarum, ignorantia Christi est. Quid iam mirum, si error corda uestra possideat, quos ignorantia Scripturarum obiurgat? Scrutamini ergo Scripturarum latentes campos, et tunc intelligetis cecos oculos uestros. Iam igitur sine preiudicio Christiane fidei loquar. Nunquid aut per legem, aut per prophetas alicubi specialiter in sexto millesimo anno nasciturus predictus est Christus? aut nunquid pro hac humana eius natiuitate alicubi supputatio annorum ab exordio mundi obseruanda predicitur;  et non potius testimoniorum euidentia, hec ipsa eius gloriosa natiuitas declaratur? Quanquam a nobis opitulante Domino  omnia liquidius computata, et sextam seculi etatem approbabunt, et in sexta etate natum Christum de uirgine testabuntur. Equidem ista que dico, meum est comprobare, uestrum autem est ut respondeatis.

4. Ubi ista legistis, que malitiose confingitis? An forte ex illa opinione hoc dicitis, que in Psalmo prescribitur, ubi ait: Quoniam mille anni ante oculos tuos tanquam dies una : ut sicut sex diebus factus a Deo mundus prescribitur, ita quasi sex etates in annis sex millibus distinguantur? absit. Dicimus quidem sine errore, quod adinstar sex illorum  dierum sex quoque etates seculi distinguantur; sed non dicimus, ut ipse sex etates in sex millibus annis determinentur, id est, ut unaqueque etas millenario annorum tramite dirimatur. At uero nunquid in hoc prophetico testimonio aut de etatum distinctione aliquid memoratur, aut quidquam de natiuitate Christi predicitur? Dictum est enim, mille anni ante oculos tuos, tanquam dies una: quia quantumlibet huic uite longum tempus optetur, et in quantalibet annorum prolixitate uiuatur, mille anni ante oculos eius, qui non moritur, tanquam preteriens dies una putatur, et ideo quasi pro nichilo ducitur. Quanquam etiam et secundum numerum sex dierum sex millibus annis secundum istud a quibusdam stare credatur. Quod tamen et hoc ipsum si ita esset, aut etiam si unaqueque  millenis annis determinata fuisset, discipuli de fine seculi Dominum non quesissent. Scientes uidelicet seculi finem certa annorum supputatione colligere, ac per hoc quod supputatis annis ab initio mundi possent scire, nequaquam hoc a Domino conarentur addiscere: certum uidelicet apud se habentes experimento retro actarum etatum, quod unaqueque etas per millenos annos decurreret. Quod etiam et beatus Augustinus exsequens dicit : »Ausi sunt, inquit, homines presumere scientiam temporum, quod scire cupientibus discipulis Dominus ait: Non est uestrum scire tempora, que Pater posuit in sua potestate . Et definierunt hoc seculum sex annorum  millibus tanquam sex diebus posse finiri. Nec attenderunt quod dictum est, tanquam dies una que preteriit: non enim quando dictum est, soli mille anni preterierant.«

5. Tali igitur ratione predicte opinionis euacuato obiectu, quid, inquam, preiudicat huius testimonii mentio natiuitatis Dominice sacramento, quo dicitur: Mille anni ante oculos tuos tanquam dies una ? Nunquid mille anni ideo hic dicti intelligendi sunt, ut in his aliquid noscere de natiuitatis Christi tempore percogamur? Nunquam enim quisquam illud  diuino librorum [a 1Kb] canone insinuatum reperiet, ut a conditione seculi per annorum computationem adhibitam tempus natiuitatis Christi perpendat. Legimus siquidem in Daniele , ubi angelus septuaginta hebdomadibus euolutis, definita annorum supputatione nasciturum et passurum Christum predixit. Sed ipse qui futurum tempus usque ad Christum annorum supputatione colligere uoluit, preteritam annorum summam a mundi principio attendere non curauit. Quippe quos aut necessarios incarnationi Dominice non preuidit, aut si necessarios credidit, multo amplius eos necessario silentio pretermisit. Hic ergo Daniel propheta numerum annorum diuina reuelatione intelligens, non solum scripsit Christum esse uenturum, quod et prophete ceteri predixerunt;  sed et quo tempore uenturus esset aperuit, et reges per ordinem digessit, et annos enumerando monstrauit, et cetera signa manifestiora predixit. Que cum ita sint, noluit annos illos a principio mundi usque ad aduentum Christi colligere, quos obseruandos pro huiusmodi questione, neque in diuinis litteris legerat, neque in exemplis Patrum precedentium sciebat. Futura ergo de Christo annorum curricula docuit, que utique plus ceteris altius intellexit. Sic enim ipse dicit: Pertransibunt plurimi, et multiplex erit scientia . Multiplex ergo in isto fuit scientia, qui apostolicis quodammodo iam regulis seruiens, obliuiscens ea que retro sunt, extentus autem et sequens ea que ante se erant, in agnoscenda Christi filii Dei natiuitate, non preteritas  annorum calculationes attendit, sed futurorum supputationes apertissime declarauit. Hac ergo supputatione prophetica, et fides nostra iuuatur, et perfidia uestra destruitur. Que suo in loco disposita, omnem caliginem erroris uestri, aut illustrabit ut ueniatis ad uitam, aut confutabit ut discedatis in tartara.

6. Nunc igitur, ne error uester, quod absit, Christianam militiam in quocunque inficiat, hoc primum scire omnibus conuenit, quia nichil tale aut in lege, aut in prophetis predictum est, ut supputatis a mundi principio annis, aduentus dignoscatur Dominice incarnationis. Quanquam plerisque locis, siue in lege, siue etiam in prophetis, ubi nasciturus Christus predicitur, semper in diebus nouissimis aduentus eius  primi presentia promittitur, quod utique apud nos pro sexta seculi etate accipitur. Que sex etates non annorum equa supputatione colliguntur, sed generationum disposito ordine dignoscende sunt: sicut tres etates quas computatas in Matthei Euangelio inuenimus, quas utique non decursione annorum, sed generationum enumeratione determinatas agnoscimus . Quarum etiam etatum distinctio singularum in tertio huius operis libro, et digesta monstrabitur, et perfecta suis lineis agnoscetur. Non ergo computati anni a principio mundi per legem aut prophetas Christum nasciturum promittunt, sed testimonia  euidentiora idipsum futurum esse portendunt, quod iam apud nos preteritum celebratur. Relinquamus ergo et nos paulisper supputationes, quibus patriarche et prophete ipsi pro dignoscentia natiuitatis Christi non usi sunt, et testimoniis ipsis tantum utamur, quibus ea que a uobis futura adhuc esse creduntur, iam transacta monstrentur, et a primi aduentus Christi tempore iam ex toto completa sunt, ideoque iam exspectanda non sunt, quia iam utique transierunt. Nec enim nunc mihi necesse est de natiuitate Christi, morte et resurrectione eius testimoniorum munimenta colligere diuinorum, quod iam a multis copiose et sufficienter est factitatum; sed illa solum excerpere, et hec ipsa prelibare, que possint indiciis manifestis ostendere Christum Dei  Filium iam in carne uenisse.

7. Primum ergo signa ipsa temporum natiuitatis Christi exquiram, et utrum tam pacifica fuerint, sicuti sunt a prophetis predicta, digesto ordine prosequar. Diebus enim natiuitatis eius, sicut propheta Dauid dicit, Orietur in diebus eius iustitia et multitudo pacis . Micheas quoque similiter et nominis et temporis natiuitatis eius pacem insinuans, dicit, Et tu Bethlehem Ephrata, nunquid paruulus es in millibus Iuda? Ex te mihi egredietur qui sit dominator in Isrel, et egressus eius ab initio, a diebus eternitatis. Propter hoc dabit eos usque ad tempus, in quo parturiens pariet. Reliquie fratrum eius conuertentur ad filios Isrel, et stabit, et pascet in fortitudine Domini in sublimitate nominis Dei sui. Et conuertentur  quia tunc magnificabitur usque ad terminos terre, et erit ista pax nominis eius . Dicatur et pax temporis natiuitatis illius. Etenim quam pacifica eadem tempora fuerint, sic idem propheta paulo superius euidenter exponit, ubi eo tempore, quo nasci eum oportuit, cessatura omnia bella predixit. Ait enim: In nouissimo dierum erit mons domus Domini preparatus in uertice montium, sublimis super colles, et fluent ad eum omnes populi, et properabunt gentes multe, et dicent: uenite, ascendamus ad montem Domini, et ad domum Dei Iacob, et docebit nos in uiis suis, et ibimus in uiis eius, quia de Sion egredietur lex, et uerbum Domini de Ierusalem. Et iudicabit inter populos multos, et corripiet gentes fortes usque in longinquum: et conscindent gladios suos  in uomeres, et hastas suas in ligones. Non sumet gens aduersus gentem gladios, et non discent ultra bellare . Isaias quoque ea ipsa indicia de temporibus natiuitatis Christi insinuans dicit: Erit in nouissimis diebus preparatus mons domus Domini in uertice montium, et eleuabitur super colles, et fluent ad eum omnes gentes, et ibunt populi multi, et dicent: uenite, et ascendamus in montem [Al., ad montem] Domini, et ad domum Dei Iacob, et docebit nos uias suas, et ambulabimus in semitis eius, quia de Sion exibit lex, et uerbum Domini de Ierusalem. Et iudicabit gentes, et arguet populos  multos usque in longinquum, et conflabunt gladios suos in uomeres, et lanceas suas in falces. Non leuabit gens contra gentem gladium, nec excercebuntur ultra ad prelium .

8. Iam ne uidetis horum trium prophetarum oracula ita in omnibus concordantia, quasi unius hominis ore sint prolata? Etenim pax nulla sentitur, quandiu bella mouentur. Detractis igitur bellis, quid restat nisi abundantia pacis? Quod ergo Dauid dicit: Orietur in diebus eius iustitia, et multitudo pacis, hoc Isaias et Micheas de bellis cessaturis in diebus eius dixerunt: Non leuabit gens contra gentem gladium. Cessantibus enim bellis in toto orbe terrarum, Christus pax nostra oboritur. Quod ut ueraciter agnoscatis, ueteres, si placet, singularum gentium reuoluentes  perlustrate historias, et inuenietis usque ad uigesimum octauum annum Cesaris Augusti, cuius quadragesimo primo anno Christus natus est in Iudea, in toto orbe terrarum fuisse discordiam, et singulas nationes contra uicinas gentes arsisse studio preliandi, ita ut cederent et cederentur. Orto autem Domino saluatore, quando sub preside Syrie Cyrino prima est in orbe terrarum facta descriptio , et Euangelice doctrine pax Romano imperio preparata, tunc omnia cessauerunt bella, et nequaquam per oppida et uicos exercitabantur ad prelia, sed ad agrorum cultum, militibus tantum legionibusque Romanis contra barbaras nationes bellandi studio delegato: quando completus est angelorum ille concentus: Gloria in excelsis Deo, et in terra pax hominibus  bone uoluntatis . Hoc enim modo in diebus eius orta est iustitia, et multitudo pacis. Ecce signa temporum natiuitatis Christi, sicut pacifica a prophetis futura predicta sunt, ita et a nobis pacifica quidem, sed iam transacta noscuntur. Iam ergo impleta sunt: nec enim adhuc ulla tempora pacifica futura credenda sunt, cum seculum istud bellorum potius quam pacis fine claudatur, dicente Domino ad discipulos : Consurget gens in gentem, et regnum in regnum , et cetera que sequuntur.

9. Quia igitur premisimus de pacificorum temporum signis, nunc iterum dicamus de diebus nouissimis, in quibus occursurus predictus est aduentus  Domini saluatoris. Ecce a duobus his prophetis Michea et Isaia pacifica natiuitatis Christi predicta sunt tempora; sed utrique dixerunt, in nouissimis diebus ea esse futura. Cur, inquam, ea ipsa signa temporis primi aduentus Christi in diebus nouissimis futura esse portendunt, nec tamen in annis a principio mundi computatis tante rei sacramentum aperire moliti sunt, nisi, ut ego pro tenuitate sensus mei existimo, melius illis uisum fuisset, dies ipsos nouissimos in defectu Isrelitici regni debere intelligi, quando dux et princeps de stirpe Iuda defecit, quam in annorum opinione constitui? Si enim dixissent, uerbi gratia, a principio mundi usque ad aduentum Christi erunt anni tanti, non satis uideretur ibi  aliquid nouissimum arbitrari, cum adhuc plures restarent anni, uidelicet, usque in finem mundi. At uero quia dixerunt ea ipsa que de Christo predixerant in diebus nouissimis esse complenda, nouissimos dies illos credo intellexerunt, qui in illo regno, deficientibus principibus de stirpe Iuda, nouissimi adprobati sunt, quando in illo populo prius Herodes alienigena successit in regnum, cuius tempore Christus in Iudea natus cognoscitur.

10. Quanquam et aliter dies dicti nouissimi pro sexta etate, que omni homini postrema est, intelligantur. Dies ergo istos dixerunt nouissimos, sed pacificos, in quibus Christum nasci oportuit, quos et Micheas predixit, et Isaias nichilominus nuntiauit, ne secundum errorem uestrum adhuc exspectarentur  futuri. Sic signum eorumdem dierum Iacob patriarcha aperuit, quando uocans ad se filios suos, dies ipsos similiter nouissimos appellauit, et dixit: Congregamini, ut annuntiem que uentura sunt uobis diebus nouissimis. Congregamini et audite, filii Iacob, audite Isrel patrem uestrum . Ubi etiam ad Iudam, de cuius semine ortus est Christus, sic dicit: Non deficiet princeps de Iuda, nec dux de femoribus eius, donec ueniat, cui repositum est, et ipse erit exspectatio gentium . Ecce manifestum est, et claret, quod iam transacti, et necdum adhuc futuri intelligantur dies isti nouissimi, quando ista exprimuntur [Al. ita exprimitur] ut dicatur: Non deficiet princeps de Iuda, nec dux de femoribus eius, donec ueniat cui repositum est. Ecce manifestum signum  nouissimorum dierum, in quo cessantibus principibus uel ducibus de stirpe Iuda, rex Herodes succedit alienigena, in cuius tempore Christus natus est in Iudea. Tres, inquam, uiri isti diuino spiritu pleni, quasi uno ore locuti dies illos nouissimos predixerunt, in quibus magnum hoc complendum cernebant in spiritu sacramentum.

11. Ecce duo signa monstrauimus, quibus et pacifica tempora, et dies nouissimos in tempore natiuitatis Christi procurrisse ostendimus, quasi pacem ortam in diebus nouissimis diceremus. Nunc tertio loco sequitur, ut dicamus de testimonio precursoris, quo uox preconis aduentum prodidit iudicis. Sic enim Malachias postremus pene propheta Isrelitici populi non solum natiuitatis Christi, sed et precursoris  eius signum manifeste predixit. Ait enim: Ecce mittam angelum meum, et prospiciet uiam ante faciem tuam, et subito ueniet in templum suum Dominus, quem uos queritis, et angelus testamenti, quem uos uultis . Quod testimonium uos siquidem de Elia accipitis dictum, nos de Ioanne credimus prophetatum, et dicente et interpretante hoc ipsum Christo Domino et magistro nostro, ubi hoc de precursore Ioanne uolens intelligi, dixit: Iste est de quo scriptum est: Ecce ego mittam angelum meum ante faciem tuam . Sic enim natiuitatis Christi aduentum sex mensibus precurrens Ioannes aduenit, et digito ipsum Dominum in carne positum demonstrauit dicens: Ecce agnus Dei, ecce qui tollit  peccatum mundi . Perhibuit quippe testimonium precursor Domino suo, et uox uerbo: sed testimonium habens in aqua, Saluatoris adesse manifestam docuit in carne presentiam. Huius quippe figuram tenuit Iras ille Odollamitis, quem in Genesi [XXXuIII, 12] legimus cum Iuda ad tondendas oues in Thamam uenisse. Etenim Iudas hic Christum ipsum significat, quia et carnem Christi de stirpe Iuda credimus propagatam. Pastor autem eius nominis Iras Odollamitis Ioannem insinuat. Odollami enim interpretatur testimonium in aqua. Cum hoc plane testimonio Dominus uenit, habens quidem testimonium maius Ioanne, sed tamen propter oues infirmas hoc testimonio est usus in aqua. Nam et ipse Iras, quod nomen illius pastoris fuit, interpretatur fratris mei  uisio. uidit enim omnino fratrem suum Ioannes, fratrem suum utique Christum secundum semen Abrahe, quando eum salutauit ex utero , agnouit perfectius ex columba. Et ideo tanquam Odollamites uerum testimonium perhibuit in aqua .

12. Ecce diximus per Iude personam significatum tunc esse Christum, et per Iram Odollamitem significatam fuisse personam Ioannis: que duarum significatio personarum huius quoque Malachie prophete uaticinio declaratur, quod de Christo et Ioanne prophetatum exsequitur. Ecce, inquit, mittam angelum meum, et prospiciet uiam ante faciem tuam, et subito ueniet in templum suum Dominus, quem uos queritis, et angelus testamenti, quem uos uultis . Iam hic prospicite, si potestis, quomodo subito in templum suum uenturus esse dicatur, si aduentus eius definita a primordiis mundi annorum supputatione colligitur. Non enim subito uenit, quod definitis annis occurrit. Quod autem hoc testimonium de Elia propheta dictum existimatis, necnon et quia hoc quod sequitur: ueniet ad templum suum dominator, quem uos queritis, ad Christum utique uestrum refertis, quem in ultimo tempore uenturum esse putatis, satis miror quomodo uos rerum exitus non doceat ueritatem. In quali enim templo suo ueniet dominator, quod utique ad fundamenta usque destructum est? Aut si ab alio exstruendum est antequam Christus adueniat, quid Christus uester amplius facturus est, si ab alio restituta fuerint omnia? Si enim, ut  uos uultis, Eliam in hoc loco accipitis, ubi angelum tantummodo pronuntiatum auditis, cur in loco ubi idem propheta tempus ipsum primi aduentus Christi precinit, nomen ipsius angeli non expressit, et Elie nomen ibi abscondit? Qui enim in fine prophetie sue nomen Elie ob causam finis seculi expressit, illic ubi tantummodo angelum nominauit, Elie nomen cur taceretur, non fuit. Nam hic utique ubi Eliam ante finem mundi uenturum esse predixit, sic ait: Ecce ego mittam uobis Eliam prophetam, Thesbitem, antequam ueniat dies Domini magnus et horribilis, ut conuertat corda patrum ad filios, et corda filiorum ad patres eorum . Ante enim aduentum iudicii mittet Dominus Eliam  ad conuertendum cor filiorum ad cor patriarcharum et prophetarum, ut credat posteritas eorum in Domino Iesu Christo, quem et patriarche et prophete uaticinantes exspectauerunt. Nam si hactenus Iudei recte credunt, ob quam causam per Eliam eos conuerti in nouissimo propheta testatur? Nec enim possunt nunc intelligere Saluatorem quem audiunt, nisi in finem mundi, dum fuerit consummatio seculorum. Pronuntiat enim hoc Dominus per Isaiam prophetam dicens: Audite audientes, et nolite intelligere, et uidete uisionem, et nolite cognoscere. Exceca cor populi huius, et aures aggraua et oculos, ne forte uideant oculis suis, et auribus suis audiant, et corde suo intelligant, et conuertantur, et sanem illos. Et dixit propheta: Usquequo Domine? Et dixit Dominus: Donec  desolentur ciuitates absque habitatore, et domus sine homine, et terra relinquetur deserta. Et longe faciet Dominus homines. Tunc conuertetur, et erit in ostensione sicut terebinthus, et sicut quercus, que expandit ramos suos; semen sanctum erit quod steterit in ea . Iam ergo cognoscite tempus hoc cecitatis uestre usque in finem mundi precurrere, in quo non agnoscitis Saluatorem. Et nisi ante aduentum Elie in Christum credatis, in hac omnes, antequam idem ueniat, cecitate peribitis. Et si forte aliqui ex semine uestro Elia ueniente saluandi sunt, uos tamen qui nunc estis ante eius aduentum, et debito mortis concludemini luctu, et perpetuo post mortem interibitis supplicio tormentorum.

13. Sequitur quartum et uerissimum natiuitatis  Christi indicium, quo commendatur uocatio gentium, per quam olim ita Christus probatur natus, ut ipse esse exspectatio gentium commendetur. Etenim post natum Christum primitie statim gentium Domino consecrate sunt: quod dilucide satis in illis Magorum ab Oriente uenientium mysticis muneribus declaratur . Sic quippe et hoc fuerat prophetatum: Reges Tharsis et insule munera offerent; reges Arabum et Saba dona adducent. Et adorabunt eum omnes reges terre: omnes gentes seruient ei. Et benedicentur in eo omnes tribus terre: omnes gentes magnificabunt eum . Quod quia iam in Christo nostro impletum esse uidetis, non erit fortasse necessarium, ut plurima ex hoc testimonia proponantur uobis. Nam olim natus  Christus, statim a Deo patre gentes in possessionem accepit: quod et Dauid longe predixit ante, ubi ait in persona eiusdem Christi: Dominus dixit ad me: Filius meus es tu, ego hodie genui te. Pete a me, et dabo tibi gentes hereditatem tuam, et possessionem tuam terminos terre . Quod manifestissimum signum crediturarum gentium sic Isaias exsequitur. Iste, inquit, asperget gentes multas, et super ipsum continebunt reges os suum . Item ipse idipsum de Christo exsequens dicit Ecce testem populi dedi eum, ducem ac preceptorem gentibus . Idem adhuc propheta persequitur dicens: Parauit Dominus brachium sanctum suum in oculis omnium gentium, et uiderunt omnes  fines terre salutare Dei nostri . Si ergo Christus adhuc non uenit, ut dicitis, quomodo eum reuelatum in conspectu gentium iam uidetis? Nam et Dauid dicit: Notum fecit Dominus salutare suum, ante conspectum gentium reuelauit iustitiam suam . In eo enim quod una est in Christo gentibus uniuersis conuentio, nosse debetis iam illud esse impletum, quod prophetali uaticinatum est oraculo. In conueniendo, inquit, populos in unum, et reges ut seruiant Domino . Quomodo ergo iam omnes reges terre et populi obediunt ei, si eius natiuitas non precessit, si eius occasionem credendi hec ipsa eius natiuitas gloriosa non prebuit? Scriptum est enim: Qui exsurget regere gentes, in eo gentes sperabunt . Ergo ante nascendo uel apparendo exsurrexit in mundum, et sic in eo gentes sperare ceperunt. Quod etiam adhuc idem propheta exsequitur, Radix, inquiens, Iesse, qui stat in signum populorum, ipsum gentes deprecabuntur, et erit sepulcrum eius gloriosum . Ecce iam sepulcrum eius gloriosum habetur, et natiuitati eius non creditur.

14. Sequitur dehinc quintum manifestum per omnia signum, quo dominatio eius in toto mundo porrigitur. Sic enim et hoc ipsum per Dauid fuerat prophetatum. Dominabitur, inquit, a mari usque ad mare, et a fluminibus usque ad terminos orbis terre . Quod testimonium nulli regum in illo populo congruere probatur: notum est enim quibus terminis  fuerit regnum illud conclusum. Sed hoc in Christo uidemus fuisse completum, cuius ab ortu solis usque ad occasum magnum nomen a gentibus adoratur, cum non solum in Iudea tantum, sed in toto seculo iam cultus adorationis eius extenditur. Predixerat quippe et hoc Sophonias propheta, quando tempus hoc Christiane religionis in spiritu preuidens dicebat: Adorabit, inquit, eum uir de loco suo, omnes insule gentium . Et paulo post: Transuertam in populos linguam et progenies, ut inuocent omnes nomen Domini, et seruiant ei sub iugo uno . Sed hic forte aliquis impudenter contraire uidetur et dicere necdum adhuc omnes gentes in Christo credidisse. Cui facile respondetur: Quia etsi in quibusdam locis increduli adhuc populi habeantur,  dominatum tamen Christi in hoc penitus non effugiunt, cum a talibus principibus premuntur, in quorum cordibus iam per fidem Christus ipse habitare dignoscitur. Nec enim puto aliquam remansisse gentem que Christi nomen ignoret. Et quanquam non habuerit predicatorem, tamen ex uicinis nationibus opinionem fidei non potest ignorare. Hac igitur reddita ratione, peto ut respondeatis, in quo angulo terre nasciturus ille, quem adhuc exspectatis, poterit dominari, cum Christus noster totum orbem sua dominatione repleuerit, in tantum ut etiam ipsa demonia ei subiecta sint, que carere uidentur presentia corporali? Sed quid iam moror? Si Christum, inquam, adhuc natum esse non creditis, colligite ex quatuor  aliis signis sequentibus, id est, ex confusione uestre fortitudinis, ex pena ipsa que post mortem et resurrectionem Christi accidit uobis, ex perdito regno et sacerdotio, et sacrificio reprobato.

15. De confusione etenim uestra, qua post mortem et resurrectionem Christi poteratis confundi, sic Isaias propheta predixit: Non modo, inquit, confundetur Iacob, nec modo uultus eius erubescet; sed cum uiderit filios suos, opera manuum mearum in medio sui sanctificantes nomen meum . uidete tempus, signate mysterium, in quo Iacob modo confundetur, qui antea interim non confunditur. Iam ergo post aduentum Christi ipsi dies decurrunt, in quibus confusione graui patres uestri compressi sunt, quando filios suos, id est, apostolos et apostolicos uiros,  qui fuerunt de genere Iudeorum, uiderunt in medio nationum Domini operari uirtutes, et Christi nomen in gentibus predicare. Neque enim ante aduentum Christi de hac gentium credulitate confessio accidit Isrel, sed postquam Christus apparuit in carne, et predicantibus apostolis gentium multitudo in Dei Filium credidit, tunc Isrel confisus et obcecatus obstupuit. Atque utinam ista confusio salutis uobis esset occasio, et non potius dolor, quo intra uosmetipsos frendetis, cum Christi regnum dilatari sic cernitis.

16. Restat nunc ut dicamus de pena que post mortem et resurrectionem Christi accidit uobis pro eo quod ipsum crucis patibulo affixistis. Sic enim ex hoc per Oseam prophetam ipse Dominus clamat: ue, inquit, eis, quoniam recesserunt a me: uastabuntur,  quia preuaricati sunt in me. Ego redemi eos, et ipsi locuti sunt contra me mendacium . Ubi postmodum sic subiungitur: Abiecit eos Deus meus, quia non audierunt eum: et erunt uagi in nationibus. . Hoc quippe et Isaias manifeste exsequitur. Postquam enim dixerat de Christo: Tanquam ouis ad occisionem ductus est, subiecit statim: Propter scelus populi mei percussi eum, et dabo impios pro sepultura eius, et diuites pro morte eius . Ieremias quoque dicit: Ascendite muros eius, et dissipate: auferte propagines eius, quia non sunt Domini. Preuaricatione enim preuaricata est in medio domus Iuda, ait Dominus: negauerunt me, et dixerunt: Non est ipse . Ecce, uidete oris uestri blasphemiam, quam longe sit ante predicata. Hanc ipsam  enim agitis causam, qua dicitis necdum adhuc uenisse Christum, exspectantes uidelicet alium, utique Antichristum. Quod etiam et psalmista ex persona Christi exsequitur dicens: Tu autem, Domine, miserere mei, et resuscita me, ut reddam illis . Quis hoc iam neget, qui Iudeos post mortem resurrectionemque Christi de sedibus suis bellica strage et excidio funditus eradicatos uidet? Occisus enim ab eis, resurrexit in gloriam, et reddidit eis interim temporalem disciplinam.

17. Sequitur post hec ut dicamus de regno, sacerdotio et sacrificio Iudeorum, quod liquide tunc cessauit, cum Sanctus sanctorum Christus noster in mundo apparuit. Que licet in Danielis prophetia euidentibus  indiciis sint expressa, que suo erunt ordine collocanda, nec ista tamen pretermittenda sunt, que in presentia occurrunt. Transeundum ergo est ad ipsam manifestationem temporum, qua sacrificium secundum Aaron cessare oportuit, et sacrificium Christi secundum ordinem Melchisedech incipere celebrari. De his enim diebus, de perdito scilicet regno et sacerdotio Iudeorum sic ab Osea propheta predicitur: Diebus, inquit, multis sedebunt filii Isrel sine rege, sine principe, sine sacrificio, sine altari, sine sacerdotio, sine manifestationibus . Quod totum quis non uideat eo modo, ut est a propheta predictum, ipsis quoque rerum effectibus iam in uobis esse completum? Quod etiam in libro Regum manifeste prophetatum colligitur. Sic enim scriptum  est: uenit uir Dei ad Heli, et ait ad eum: Ecce dies uenient, et exterminabo semen tuum, et semen patris tui, et non erit tibi senior in domo mea omnibus diebus. Et uirum exterminabo tibi ab altari meo, ut deficiant oculi eius, et defluat anima eius . Ecce dies qui prenuntiati sunt, iam uenerunt, nullusque sacerdos est secundum ordinem Aaron. Et quicunque ex eius genere est homo, cum uidet sacrificium Christianorum toto orbe pollere, sibi autem honorem illum magnum subtractum fuisse, deficiunt oculi tabe meroris et prelo amaritudinis . De hac igitur reprobatione ueteris sacrificii Malachias quoque clarum indicium ostendens fidei Christiane, et reprobationis uestre, sic dicit: Non est mihi uoluntas in  uobis, dicit Dominus exercituum; et munus non suscipiam de manu uestra. Ab ortu enim solis usque ad occasum, magnum est nomen meum in gentibus, et in omni loco sacrificatur et offertur nomini meo oblatio munda: quia magnum nomen meum in gentibus, dicit Dominus . Iam ergo manifestum est, quod ex tunc ueteris sacrificii reprobatio facta fuerit, ex quo magnum nomen Christi in gentibus esse cepit. Que omnia etiamsi surdis auribus et mentibus transeatis, res ipse presto sunt; uestris quoque oculis, uobis etiam nolentibus ingeruntur, que uos docent pariter et conuincunt, preteritum iam nos credere debere, quod futurum uidemini sperare.

18. Restant nunc signa duorum patriarcharum  mystica in benedictionibus filiorum prolata, et finalis illa Danielis prophetia de finito hebdomadarum fine conclusa, que ita tempus natiuitatis Christi transactum esse insinuant , ut in nullo eis contraire possit humana astutia. Iam ergo si carnem Christi in Abrahe semine querimus, benedictiones ipsas mysticas in eius semine requiramus. Isaac enim filius Abrahe Iacob filium benedicens, ait: Det tibi de rore celi, et de pinguedine terre multitudinem frumenti et uini. Et seruiant tibi gentes, et adorent te principes, et esto dominus fratris tui, adorabunt te filii patris tui . Benedictio ista Iacob predicatio Christi est: in omnibus gentibus hoc fit, hoc agitur. Ei enim seruiunt gentes, ipsum adorant  reges: ipsum quippe adorant filii patris eius, hoc est, filii Abraham secundum fidem, quia et ipse Christus filius est Abrahe secundum carnem . Ecce benedictus Iacob benedictione hac mystica patris sui, ipse quoque natum de se Iudam filium benedixit, de cuius tribu secundum carnem Christus descendit ex semine Dauid. Iuda, inquit, te laudabunt fratres tui: manus tue super dorsa inimicorum tuorum: adorabunt te filii patris tui. Catulus leonis Iuda, de germinatione filius meus, ascendisti recumbens, dormisti ut leo, et ut catulus leonis: quis suscitabit eum? Non deerit princeps ex Iuda, et dux de femoribus eius, donec ueniat qui mittendus est, et ipse erit exspectatio gentium. Alligans ad uineam pullum suum, et cilicio pullum asine. Lauabit  in uino stolam suam, et in sanguine uue amictum suum . Hec omnia diiudicate et aduertite, si non in Christo iam euidentissima luce completa sunt. Si non laudent eum fratres eius apostoli, et omnes coheredes eius, non suam gloriam querentes, sed ipsius. Si non sunt manus eius super dorsa inimicorum suorum; si non deprimuntur atque curuantur ad terram, crescentibus populis Christianis, quicunque illi adhuc aduersantur: quod hucusque nunc agitur. Si non eum adorauerunt filii Iacob in reliquiis, que per electionem gratie facte sunt: si non ipse est catulus leonis, qui nascendo paruulus factus est: si non ascendit in crucem recumbens, cum inclinato capite reddidit spiritum. Si non dormiuit ut leo, quia in ipsa morte non est uictus, sed  uicit. Si non ille eum suscitauit a mortuis, quem nemo hominum uidit, nec uidere potest . In eo enim quod dictum est, quis suscitauit eum? satis expressa est tanquam ignoti significatio .

19. Hec omnia si dicatis quod futuris adhuc temporibus fient, et necdum facta sint, uidete quomodo subsequens sermo propheticus omnem hanc erroneam suspicionem uestram dissoluat, atque mendacem conuincat. Sequitur enim; Non deficiet princeps de Iuda, nec dux de femoribus eius, donec ueniat qui mittendus est, et ipse erit exspectatio gentium. Hec omnia de quo deberent tempore accipi, specialiter propheticus sermo descripsit, preuidens, credo, in  spiritu patriarcha ille has erroris uestri nebulas et propositiones ineptas, quibus dicere possetis, sicut et dicitis, quia adhuc sperandus nobis est Christus, et non est adhuc, qui erit exspectatio gentium, natus: ideo speciale ob hoc et euidens tempus predixit, quo eum oporteret nasci, id est, ut quando defecisset princeps de Iuda, tunc agnosceretur Christi natiuitas gloriosa. Sic enim dicit: Non deficiet princeps de Iuda, nec dux de femoribus eius, donec ueniat, qui mittendus est, et ipse erit exspectatio gentium. Christus tunc iam uenit, quando dux et princeps de Iuda defecit. Recurrite ergo ad fideles uestras historias, et probabitis nunquam illi populo ducem aut principem de Iuda defuisse, donec perueniretur ad alienigenam  regem, cuius tempore natus est Christus ex uirgine.

20. Sed ne forte fabulose et non ueraciter ista prosequi uidear, etiam duces ipsos ac principes per ordinem digeram, ut liquido clareat, utrum a femoribus Iude usquam generationis eius successio claudicauerit; an aliquando offenderit in principum serie, antequam tempus natiuitatis Dominice adueniret. Etenim ut retroacta preteream, ex illo tantum tempore hos ipsos computare incipiam, ex quo a Cyri tempore reuersus populus in Iudeam templum edificare cepit, usque ad natiuitatem Christi. Hoc enim ordine Eusebius eos huic populo prefuisse prescribit : »Primus, inquit, post Danielis prophetiam, postquam de Babylone reuersus est populus,  prefuit iehsu filius Iosedech, et Zorobabel filius Salathiel. Post quos Ioachin filius Iesu in pontificatu successit, cui Heli, huic Ioaida, deinde Ioannes, postea Iadus, post quem Aonias. Deinde prefuit Iudeis pontifex Eleazarus, post quem alter Aonias, deinde Simon, cui successit in pontificatu Aonias: deinde Iudas Machabeus, cui successit frater Ionathan, post quem Simon frater utriusque successit, deinde Ioannes, post quem Aristobulus. Huic successit Alexander, qui rex pariter et pontifex fuit. Post hunc Alexandra uxor eius cum filiis Hircano et Aristobulo prefuit populo, quo tempore Herodes patris Antipatris Ascalonite, et matris Cypridis Arabice filius, interfecto Hircano, regnum Iudeorum senatuconsulto accepit, et primus ipse  alienigena Iudeis prefuit, in cuius tempore Christus in Iudea natus agnoscitur, quando et hec ipsa eius gloriosa natiuitas pastoribus Hebreorum uoce angelica indicatur. I

21. Ecce iam prophetiam Iacob impletam esse prenoscitis, et quid in tanta manifestatione rerum respondeatis inuenire penitus non potestis. An forte adhuc in impudice frontis pertinacia perdurantes, illud obiicitis, quod parentes uestri solent mentientes proponere, esse hodie nescio quem regem ex genere Iude, qui in extremis Orientis partibus uideatur regnum tenere? Nec attendunt mente cecati, simulationis sue mendacium in hoc quam maxime detegi, quia iam sicut nullum altare, nullum sacrificium,  ita nullus pontifex, nullus sacerdos remansit Iudeis. Neque enim mendax esse potest Oseas propheta qui dicit: Sedebunt filii Isrel sine rege, sine principe, sine sacrificio, sine altari, sine sacerdotio, sine manifestationibus . Que omnia quis non uideat nunc in uobis esse completa? Iam uero si in Daniele propheta locum illum inspiciatis, quem commemorauit Dominus per angelum suum, dicens: Cum uideris abominationem uastationis stantem in loco sancto, qui legit intelligat . Et ideo si supputatis etiam hebdomadarum temporibus ille numerus pertractetur, non solum Christus, sed etiam tempus reperietur, quo eum oportuit uenire ad passionem: quanquam et sine computatione annorum manifestis rerum effectibus  declaretur. Etenim ut de numero ipso hebdomadarum modo interim taceam, prius per reuelationes regum secundum ipsius Danielis prophetiam aduentum natiuitatis Christi conuincam. Dissoluens enim somnium quod rex Nabuchodonosor uiderat de statua illa, sic ait: Caput aureum tu es, rex , per quod ostenditur regnum primum Babylonium auro pretiosissimo comparatum. Et post hec consurget regnum aliud minus te, Medorum uidelicet et Persarum, quod argenti habet similitudinem. Et regnum tertium aliud eneum, quod imperauit uniuerse terre, Alexandrum significat, et regnum Macedonum, successorumque Alexandri. Regnum autem quartum, quod perspicue pertinet ad Romanos, ferreum est, quod comminuit,  et domat omnia; sed pedes eius et digiti ex parte ferrei, ex parte sunt fictiles; quod hoc tempore manifestissime comprobatur. Sicut enim in principio nichil Romano imperio fortius et durius fuit, ita in fine rerum nichil imbecillius, quando et in bellis ciuilibus, et aduersus diuersas nationes aliarum gentium barbarorumque uidetur indigere auxilio uidete iam quid propheta iste dicat: In fine autem horum omnium regnorum, auri, argenti, eris, et ferri, suscitabit, inquit, Deus celi regnum, quod in eternum non dissipabitur, et regnum eius populo alteri non tradetur. Comminuet et consumet uniuersa regna hec, et ipsum stabit in eternum; Christi utique regnum, quod Octauiani imperatoris tempore mundo est declaratum, et sine fine utique erit  eternum.

22. Quod tamen ne cui dubium uideatur, etiam numero annorum per septuaginta hebdomadas supputatio exprimitur. Sed iam uidete, quia numerus ipse in annis hebdomadarum, quem Daniel intellexit usque ad Christum, non de principio mundi assumitur, sed a tempore suo usque ad Christi natiuitatem porrigitur; quod frustra utique diceretur, si iam alicubi in Scripturis fuisset ante predictum, scilicet, ut supputatis ab initio mundi usque ad Christum euidens natiuitatis eius notio proderetur. Quid enim necessarium esset, ut futura usque ad Christum tempora supputatis annis prophetia Danielis exprimeret, si hoc euidens locus Scripture, sumptis  a principio mundi annorum supputationibus, aperiret? Dicite ergo mihi cur retroacta tempora annorum calculationibus non quesita sunt, quando hec et angelus futura predixit, et Daniel euidentissime intellexit? uidete iam et aduertite, quia unum idemque tempus de Christi natiuitate uerissimis indiciis, quod Iacob patriarcha per successiones ducum et principum de femoribus Iude predixit, hoc etiam Daniel propheta euidentissimis annorum supputationibus approbauit. Et usque eo ubi Iacob de Christo prophetiam extendit, usque eo Daniel et prophetiam et numerum declarauit. Tanta enim euidentia Iacob patriarche benedictio illa prophetica cum hac annorum supputatione in Daniele concordat, ut etiam cum ipsis historiis gentium nullam habeant dissonantiam;  tantum ut diligenter quisque attendat, quis cui inter patriarchas et reges seculi ceuus appareat.

23. Nam manifestus est Nini etate Abraham generatum. Quando enim Ninus super Assyria regnans quadragesimum tertium sui imperii habebat annum, tunc Abraham natus ostenditur. Similiter Iacob Inachi fuisse temporibus inuenitur, quem primum Argis regnasse aiunt. Moses autem quia auctor huius prophetie ostenditur, qua dixisse Iacob refert: Non deficiet princeps de Iuda , hic, inquam, Moses cum Cecrope ceuus per omnia legitur, qui primus rex fuit Atheniensium. Sic ergo inter codices Septuaginta interpretum, et historias gentium concors numerus reperietur annorum. Ac  per hoc Septuaginta interpretes cum historiis gentium concordantes, unum eumdemque ostendunt temporis finem, eumque usque ad Herodem in ueritate annorum limitem retinent, quem et Iacob prophetia sua signauit, et Daniel reuelato sibi mysterio hebdomadarum expressit. Ergo anni illi, quos a principio mundi pro hac natiuitate Christi ex codicibus Hebreorum libandos esse putatis, respuendi sunt, et necessarii non sunt, quos Iacob tacuit, quos angelus non predixit, quos Danieli ipsi supputare non placuit, et hi soli computandi sunt anni, quos sub septuaginta hebdomadarum premissione angelus docuit. Sic enim angelus ait: Aduerte sermonem, et intellige uisionem. Septuaginta hebdomade abbreuiate sunt super populum tuum, et super urbem sanctam  tuam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur Sanctus sanctorum .

24. Quomodo autem numerus ipse annorum septuaginta hebdomadarum prophetie illi, que a Iacob de Christo predicta est, concordare uideatur, sic Eusebius in Chronicorum libro exsequitur, computare incipiens easdem hebdomadas a sexagesima quinta usque in centesimam octuagesimam sextam Olympiadem, id est, ab instauratione templi, siue Darii tempore, usque ad obitum Hircani pontificis, in quo sacerdotium de femoribus Iude defecit, succedente Herode rege alienigena, in cuius tempore Christus natus est in Iudea. Sic enim idem historiographus,  transactis annis Hircani pontificis prosequitur, dicens: »Herodis Antipatris Ascalonite et matris Cypridis Arabice filius a Romanis Iudeorum suscepit principatum, cuius tempore Christi natiuitate uicina, regnum et sacerdotium Iude, quod prius per successiones maiorum tenebatur, destructum est, completa prophetia que ita per Mosen loquitur: Non deficiet princeps ex Iuda, neque dux de femoribus eius, donec ueniat cui repositum est, et ipse erit exspectatio gentium . In hoc loco etiam Christus, quem Danielis scriptura prefatur, accipit finem. Nam usque ad Herodem christi, id est sacerdotes, erant reges Iudeorum, qui imperare ceperunt a sexagesima quinta Olympiade,  et ab instauratione templi sub Dario usque ad Hircanum, et centesimam octuagesimam sextam Olympiadem, annis quadringentis octuaginta tribus in medio transactis, quos Daniel quoque significat, dicens: Et scies, et intelliges: ab initio sermonis respondendi et edificandi Ierusalem usque ad Christi principatum hebdomadas septem, et hebdomadas sexaginta duas . Que sexaginta nouem hebdomade faciunt annos quadringentos octuaginta tres, in quibus christi, id est sacerdotes, per unctionem consecrati regnauerunt, usque ad Hircanum, quo extremo omnium a Parthis capto Herodes Antipatris filius, nichil ad se pertinentem Iudeam ab Augusto et senatu accepit, filiique eius post eum regnauerunt usque ad nouissimam Hierosolymorum  captiuitatem, nequaquam ex successione sacerdotalis generis pontificibus constitutis.«

25. Hec, inquam, proinde hic ad uerbum posuimus, ut prophetiam illam Iacob, et hebdomadarum illum in Daniele numerum concordasse in omnibus probaremus. Eumdem enim finem temporum usque ad Christum Iacob patriarcha signauit, quem prophetia Danielis in annorum supputatione expressit. Nec enim moueat unumquemque, quod septuagesima hebdomada cum sexaginta et nouem hebdomadibus non connumeretur, cum infra eam predicte rei ueritas completa monstretur. Iam uero hebdomada una in sacris litteris pro septem annis accipitur, dicente Domino ad Mosen: Numerabis septem hebdomadas annorum , id est septies  septeni, qui sunt anni quadraginta nouem. Ergo septuaginta hebdomade 490 annos efficiunt: septuagies enim septeni 490 sunt anni. Quas septuaginta hebdomadas aliqui a uigesimo anno regni Artaxerxis, quando erat octuagesime et tertie Olympiadis annus quartus, computare incipiunt, et usque ad ducentesimam secundum Olympiadem, et secundum eiusdem Olympiadis annum, Tiberiique Cesaris annum decimum octauum, supradictarum hebdomadarum numerum extendunt, uolentes infra earumdem hebdomadarum numerum et natum Christum ostendere, et passum in fine septuagesime hebdomadis approbare, sicut Africanus scriptor nobilissimus temporum refert .

26. Alii autem a primo Darii anno, quando et  Daniel hanc uisionem uidit, usque ad aduentum Christi euolutas fuisse hebdomadas sexaginta duas et dimidiam docuerunt, pro eo quod et in ipsa prophetia Danielis sic subdiuise monstrantur. Reliquas autem septem hebdomadas et dimidiam in passione Christi, et expugnatione Iudeorum, qua per uespasianum deuicti sunt, completas esse definiunt: alium ut pote ordinem regum et supputationem sequentes annorum, quam quod illi, quos premisimus, tenuerunt. Sicut Tertullianus in libro quem contra Iudeos scripsit, preloquitur, cuius iam breuiter uerba ponenda sunt. Sic enim ait : »Unde igitur ostendimus, quia Christus uenit intra sexaginta duas et  dimidiam hebdomadas? Numeremus a primo anno Darii, quoniam in ipso tempore ostenditur Danieli uisio, que dicit ei: Intellige prophetationes sermonis huius . Unde a primo anno Darii debemus computare, quando hanc uidit uisionem Daniel. uideamus ergo quomodo anni impleantur usque ad aduentum Christi. Darius regnauit annis undeuiginti, Artaxerxes quadraginta. Ocus qui et Cyrus uiginti quatuor. Argus annum unum. Alius Darius, qui et Melas nominatus est, annis uiginti uno. Alexander Macedo annis decem. Post Alexandrum qui in Medis et Persis regnauerat, quos euicerat, et in Alexandria regnum suum firmauerat, quando et nomine suo eam appellauit. Post eum regnat illic in Alexandria Soter annis triginta quinque. Cui successit Philadelphus, regnans annos triginta nouem. Post  hunc Esethehac regnauit annis uiginti quinque. Deinde Philopater annis uiginti quatuor. Item alius Esethehac annis uiginti septem. Soter annis triginta octo. Ptolemeus annis triginta septem. Cleopatra annis uiginti, mensibus quinque. Item Cleopatra conregnauit Augusto tredecim. Post Cleopatram Augustus alios annos quadraginta tres imperauit. Nam omnes anni imperii Augusti fuerunt numero quinquaginta quinque. uidemus autem quoniam in quadragesimo et primo anno imperii Augusti, qui post mortem Cleopatre imperauit, nascitur Christus. Et superuixit idem Augustus, ex quo natus est Christus, annis numero quindecim. Et erunt reliqua tempora annorum in die natiuitatis Christi, in annum  quadragesimum primum, post mortem Cleopatre anni quadringenti triginta septem, menses decem, unde adimplentur sexaginta due hebdomade et dimidia, que efficiunt quadringentos triginta septem, et menses sex, in diem natiuitatis Christi, et manifestata est iustitia eterna, et unctus est Sanctus sanctorum, id est Christus, et signata est uisio et prophetia, et dimissa sunt peccata, que per fidem nominis Domini nostri Iesu Christi omnibus in eum credentibus remittuntur. Quid est autem quod dicit, signari uisum et prophetiam? Quoniam omnes prophete nuntiabant de ipso, quod esset uenturus, et pati haberet. Igitur quoniam adimpleta est prophetia per aduentum eius, propterea signari uisionem et prophetiam dicebat: quoniam ipse est  signaculum omnium prophetarum, adimplens omnia que retro de eo prophete nuntiabant. Post aduentum enim et passionem eius iam non uisio neque prophetes est, qui Christum nuntiet esse uenturum.« Et post paululum, »uideamus, inquit, alie septem et dimidia hebdomade, que sunt subdiuise in abscisione priorum hebdomadarum, in quo actu sunt adimplete. Post Augustum enim qui superuixit post natiuitatem Christi annis quindecim, cui successit Tiberius Cesar, et imperium habuit annis uiginti duobus, menses septem, dies uiginti octo, huius quinto decimo anno imperii patitur Christus. Item Caius Cesar, qui et Caligula, annis tribus, menses octo, dies tredecim. Nero annis nouem, diebus  tredecim. Galba menses septem, diebus uiginti et octo. uespasianus anno primo imperii sui debellauit Iudeos, et fiunt anni numero quinquaginta duo, menses sex. Nam imperauit annis undecim. Atque ita in die sue expugnationis Iudei impleuerunt hebdomades septuaginta predictas a Daniele.«

27. Attendite ergo iam studiosius, et uidete, quia si has septuaginta hebdomadas secundum Eusebium a sexagesima quinta usque in centesimam octuagesimam sextam Olympiadem computare uolueritis, post quadringentos et octoginta tres annos reperietis sacerdotium de stirpe Iuda, Hircano moriente, cessasse, et Herodem regem alienigenam successisse, cuius tempore natus est Christus Dominus noster. Si  autem secundum Tertullianum has ipsas hebdomadas supputare uelitis, in earum euolutione et natiuitatem, et passionem Christi, excidiumque Ierosolymorum, sicut a propheta predictum est, completum fuisse uidebitis. Etenim quando angelus numerum istum hebdomadarum Danieli predixit, tunc etiam et ungi Sanctum sanctorum edocuit, et mortem ipsam Christi significauit, excidiumque gentis Iudee non tacuit. Sic enim Danieli angelus dixit: Daniel, nunc egressus sum, ut docerem te, et intelligeres. At exordio precum tuarum egressus est sermo: ego autem ueni, ut indicarem tibi, quia uir desideriorum es. Tu ergo animaduerte sermonem, et intellige uisionem. Septuaginta hebdomade abbreuiate sunt super populum tuum, et urbem sanctam tuam, ut consummetur  preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur Sanctus sanctorum. Scito ergo et animaduerte: ab exitu sermonis, ut iterum edificetur Ierusalem, usque ad Christum ducem, hebdomade septem et sexaginta due erunt. Et rursum edificabitur platea, et muri in angustia temporum. Et post hebdomadas sexaginta duas occidetur Christus: et ciuitatem et sanctuarium dissipabit populus cum duce uenturo, et finis eius uastitas, et post finem belli statuta desolatio . Ecce angelus iste postquam occisionem Christi predixit, sic subsequenda hec omnia nuntiauit. Nunquid ista omnia post mortem Saluatoris ciuitati illi et ciuibus acciderunt? Nam postquam clamauerunt aduersus  Filium Dei ut occideretur, successit illis post aliquod tempus uindicta a Domino. uenit enim exercitus Romanus cum duce uespasiano, et debellata est ciuitas, expugnati Iudei, multaque millia interfecti, nullusque illuc modo permittitur accedere Iudeorum, ubi Christum crucifigendum acclamauerunt. Manifestum est, inquam, propter Christum Iudeis ista accidisse, conspirante sensu Scripturarum cum exitu rerum, et ordine temporum. Aut si nondum uenit Christus, propter quem hec passuri predicabantur? Cum uenerit ergo patientur? Et ubi nunc filia Sion relinquenda, que nulla est hodie ? Ubi ciuitates exurende, que in tumulis? Ubi dispersio gentis, que iam extorris? Redde  statum Iudee quem Christus inueniat, et alium contende uenisse. Aut si mentior, dicite, Ubi regnum uestrum? ubi templum? ubi sacerdotium? ubi sacrarium? ubi conuentio prophetarum? Nempe hec omnia funditus defecerunt, in eo quod hostia cessauit, quod sacerdos intercidit, quod unctio pristina defecit. Si ergo cessantibus his omnibus unctio ipsa cessauit, unde ungetur Christus uester cum uenerit? Lex enim precepit in captiuitate non licere unctionem regalis chrismatis confici. Unde ergo ungetur qui nascetur in Bethlehem, aut quomodo procedit de Bethlehem, cum de semine Isrel nullus omnino sit in Bethlehem? uidemus enim neminem de genere Isrel in ciuitate Bethlehem remansisse, ex quo interdictum est, ne in confinio ipsius regionis remoraretur  quisquam Iudeorum, ut et quod esset per prophetam dictum, impleretur: Terra uestra deserta, ciuitates uestre uste igne : regionem uestram in conspectu uestro alieni comedent .

28. Quid iam ad hec respondetis, insani, et occulta Dei iustitia excecati? Ubi est terra illa promissionis, in qua habitantes peccastis, qua deleta migrastis? Regnum Iudeorum queris? Non est. Sacrificium Iudeorum  queris? Non est? Sacerdotium Iudeorum queris? Non est . Que omnia Daniel cessatura predixit, quando ungi Sanctum sanctorum liquide prophetauit . Quia igitur hec omnia iam nunc in uobis impleta esse uidetis, manifestis uocis indiciis de futura Christi natiuitate mendaces uos ostenditis. Ecce iam conuicti estis perpaucis quidem testimoniis prelibatis, sed fortissimis et preclaris. Sunt siquidem et alia multa in diuinis libris expressa, que a me nec omnia commemorari possunt, quia nimium est, nec multa, quia longum est. Perparua quidem collegimus tantum, ut uiam huius intelligentie panderemus. Et tamen in his que dicta sunt, siue que adhuc dici de diuinis uoluminibus possunt, nusquam  reperietur alicubi esse predictum, ut initio mundi, in adhibita supputatione annorum tempus incarnationis Dominice dignoscatur. Tali igitur proinde rationis obiectu breuitas illa annorum que ex codicibus Hebreis obiicitur, pro dignoscenda huius sacramenti regula contemnetur. Iam ergo ad Noui Testamenti idoneos testes et ministros uerbi transitum facientes, debito hunc librum fine claudamus.



LIBER SECUNDUS.


 1. Prolatis premissisque patriarchis et prophetis, quibus predicantibus didicimus eo Christum tempore natum, quo et ab illis expressus est nasciturus, et a nobis nunc creditur natus; ipsa nunc Noui Testamenti tempora prosequar, et quomodo nuntiante angelo ceperint, curiosius inquiram. Et certe sacramentum illud septuaginta hebdomadarum de Christi natiuitate Daniel per angelum didicit . Similiter et Zacarias apparenti sibi angelo Ioannem filium de se generandum audiuit . Et Maria angelo sibi predicenti Christum ex se nascendum, et credidit et assensit. Hec tria per angelum dicta et completa uidemus. Iam ergo sollicite intuendum est utrum angelus iste, qui Zacarie et Marie apparuit, ipsi quoque Danieli illa predixerit.  Equidem ipse Daniel in prophetie sue uolumine, quando illa sacramenta hebdomadarum de Christi natiuitate per angelum futura cognouit, sic ipsius angeli nomen euidenter expressit. Dicit enim: Ecce uir Gabriel, quem uideram in principio, cito uolans, tetigit me, et dixit: Daniel, animaduerte sermonem , et reliqua que ibi commemorantur. Item his temporibus secundum Euangelium angeli ipsius nomen mirificum sic inuenitur expressum. Dixit enim idem angelus Zacarie: Ego sum Gabriel, qui asto ante Deum, et missus sum loqui ad te, et hec tibi euangelizare . Quod etiam de beate Marie uirginis partu sic in eodem Euangelio legitur: Missus est, inquit, angelus Gabriel a Deo in ciuitatem Galilee, cui nomen Nazareth, ad  uirginem desponsatam uiro, cui nomen Ioseph, et nomen uirginis Maria .

2. Iam ergo manifestum est, quod unus idemque angelus Gabriel fuerit, qui et prefixa illa tempora Danieli de Christi natiuitate aperuit, et partum uirginis presentem esse monstrauit. Ad tempus itaque prefinitum occurrit, et olim a se dicta operis efficientia completa esse conuincit: et illic fidelis in prophetia hebdomadarum, et hic fidelis per mysterium reuelatum. Nunquid aliud annorum illa supputatione predixit, aliud hic probare uoluit in Maria? Nihil ergo dubitationis, nichil erroris relinquere uoluit, qui et illa tunc cum adhuc non essent, futura predixit, et hec postea, ne illa non crederentur, manifesta monstrauit. Sequamur ergo euangelizantis  huius angeli uocem, et sicut eam, cum in prophetia loqueretur, probauimus fuisse ueridicam, sic hic, cum in Euangeliis loquitur, cognoscamus esse completam. Ait enim Marie angelus iste: Ecce concipies in utero, et paries filium, et uocabis nomen eius Iesum. Hic erit magnus, et filius Altissimi uocabitur. Et dabit illi Dominus Deus sedem Dauid patris eius, et regnabit in domo Iacob in eternum, et regni eius non erit finis . Ubi post aliqua sequitur: Factum est cum impleti essent dies ut pareret, et peperit filium suum unigenitum, et pannis eum inuoluit, et reclinauit eum in presepio, quia non erat eis locus in diuersorio. Et pastores erant in regione eadem, et ecce angelus Domini stetit iuxta illos, et dixit illis: Ecce euangelizo uobis gaudium magnum, quod erit omni  populo, quia natus est uobis hodie Saluator, qui est Christus Dominus, in ciuitate Dauid. Et hoc uobis signum: inuenietis infantem pannis inuolutum, et positum in presepio . Ubi post aliqua adhuc dicit: uenerunt pastores festinantes, et inuenerunt Mariam, et Ioseph, et infantem positum in presepio. Unde et nato iam Iesu in Bethlehem Iude, iuxta quod Euangelium refert: Ecce Magi ab Oriente uenerunt Hierosolymam, dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum. Audiens autem Herodes rex turbatus est, et omnis Hierosolyma cum illo. Et congregans omnes principes sacerdotum, et Scribas populi, sciscitabatur ab eis ubi Christus nasceretur. At illi dixerunt: in Bethlehem Iudee [a 1Kb] . Sic enim scriptum  est per prophetam: Et tu Bethlehem in terra Iuda, nequaquam minima es in principibus Iude, ex te enim exibit dux qui regat populum meum Isrel .

3. Hic iam mihi respondeant uolo, qui tante dispensationis ingrati sunt sacramento, ad tantam perquisitionis diligentiam, qua Herodes sacerdotum principes de Christi natiuitate interrogat, atque in tanto regis metu, et in tanta cura respondentium Scribarum, quomodo non potuit eo tunc tempore hec questio de hac annorum contrarietate per codices Hebreorum aut libata monstrari, aut monstrata euidentia obiici, quo seipsos possent cum rege suo territo consolari? Sic enim scriptum est: Turbatus est Herodes, et omnis Ierosolyma cum illo. Et certe  rex iste, licet profanus, promissum Christum in libris Hebreorum audierat; ideo ne, Christo ueniente, regnum perderet, metuebat. Si enim Christum prophetatum in illorum litteris non audisset, nequaquam a principibus et Scribis ubi nasceretur exquireret. Turbatus est autem non solum rex ipse, sed et omnis Ierosolyma cum illo. Omnis scilicet conuentus docentium, omnia subsellia Iudeorum. Unde et a rege sollicite perquisiti propheticum indicem protulerunt, quod in Bethlehem Iudee Christus Dei Filius nasceretur. Turbato enim rege et perterrito, poterat de hac annorum supputatione ex codicibus suis tale aliquid demonstrare, unde Christum nasci tunc adhuc non oportere manifesta annorum supputatione ostenderent, si hoc pro certo in diuinis paginis lectitassent.  Sed quod in lege et in prophetis non erat insertum, nec ab illis est dictum: nam qui locum ubi nasceretur, indice Scriptura, ostenderunt, poterant similiter et quando nasceretur, id est, adhuc eum sperari debere futurum, legitima ostendere supputatione annorum. Ecce ueritas responsionis eorum non personaliter creditur, sed legaliter comprobatur. Hoc enim quod scriptum nouerant, ueraciter protulerunt. Nil de hac annorum supputatione adhibitum, quod ex libris suis nato Christo diceretur  contrarium. Nam et in reliquo tempore Iudeis ipsis uolentibus scire, utrum ipse esset Christus, in omnibus eorum interrogationibus, et responsionibus Christi nusquam hec annorum obiectio aut ab illis obiecta, aut a Domino terminata est. Denique sic de his in Euangelio legitur: Ambulabat iehsu in templum, in porticum Salomonis. Circumdederunt ergo eum Iudei, et dicebant ei: Quousque animam nostram tollis? Si tu es Christus, dic nobis palam . Similiter et princeps sacerdotum dixisse Domino legitur: Adiuro te per Deum uiuum, ut dicas nobis si tu es Christus Filius Dei . Quanquam et a Ioanne querunt utrum ipse Christus , et de eis Euangelium dicat quod alii dicebant: Hic est Christus. Quidam autem  dicebant: Nunquid a Galilea Christus uenit? Nonne Scriptura dicit quia ex semine Dauid, et Bethlehem castello, ubi erat Dauid, Christus uenit? Dissensio itaque facta est in turba propter eum . Nunquid in hac tam multiplici dissensione Iudaica si aliquid eos supputatio annorum secundum codices suos iuuisset, non ex hoc audacius resultarent, et certis locis Scripturarum illo tunc tempore non debere Christum nasci, sed adhuc sperandum eum oportere ex ipsa euidenti annorum supputatione conuincerent? Sed ecce, nec disputatio siue dissensio Iudeorum opinione aliqua annorum perstringitur, nec manifestatio Christi huiusmodi calculationibus declaratur.

4. Iam ergo uidendum est quid talibus fuerit a  Christo responsum. Loquor, inquit, et non creditis. Opera que ego facio in nomine Patris mei, hec testimonium perhibent de me . Alio quoque loco sic eis respondit: uos misistis ad Ioannem, et testimonium perhibuit ueritati. Scrutamini Scripturas, quia uos putatis in ipsis uitam eternam habere, et ille sunt que testimonium perhibent de me, et non uultis uenire ad me, ut uitam habeatis. Ego ueni in nomine Patris mei, et non accipitis me: si alius uenerit in nomine suo, illum accipietis. Nolite putare quia ego accusaturus sim uos apud Patrem: est qui uos accuset Moses, in quo uos speratis. Si enim crederetis Mosi, crederetis forsitan et mihi, de me enim ille scripsit. Si autem illius litteris non creditis, quomodo uerbis meis credetis ? De his etiam alio  loco dicit: Si non uenissem, et locutus eis fuissem, peccatum non haberent. Nunc autem excusationem non habent de peccato suo . Hec siquidem Domini uerba sunt. Post hec duos iam illos post resurrectionem suam discipulos euntes in castellum quod uocatur Emmaus, cum de resurrectione sua dubitantes et colloquentes aspiceret, unde eos instruxerit, unde eos in fine sua firmauerit, audiamus. Sic enim eis locutus est: O stulti et tardi corde ad credendum in omnibus que locuti sunt prophete!  Nonne hec oportuit pati Christum, et ita intrare in gloriam suam? Et incipiens a Mose, et omnibus prophetis, interpretabatur illis in omnibus Scripturis que de illo erant . Ecce quomodo se ipse Christus manifestauit ignorantibus, non supputatione a principio mundi annosa, sed testimoniorum ueritate conspicua. Ceterum hunc uere Dei Filium et multiplices demonum legiones confesse, et elementa ipsa testantia prodiderunt, et resuscitata a mortuis corpora protestata sunt. Si ergo non uis, o Iudee, de Christo angelis credere, crede demonibus, crede nuntiantibus celis, patefactis sepulcris, resurgentibus mortuis. Filium enim Dei esse eum, angelus docuit, et stella ostendit, et magorum adoratio prodidit, et uox de nube tonans patefecit, et columba  monstrauit, et Ioannes agnouit.

5. Iam ergo quale Ioannes hic testimonium perhibuerit Christo, diligenter audite, et uidete. Abhinc tamen nubem testium, tantamque numerositatem fidelium aduentu preterite natiuitatis Christi, utrum calculationibus totius seculi euolutis discendum esse probauerint, an fidei ueritate et ipsi cognouerint, et aliis dignoscendum tradiderint? Primus ergo Ioannes iste, uulua matris sterilis genitus, noue uite predicator egregius, fide Christum agnitum credidit, non supputatis annis explorare tentauit. Agnouit enim Christum, et manifestatione prophetica, et corporis ueritate monstrata. Ipsis etenim signis Christum agnouit, quibus eum prophetatum Isaie uaticiniis didicit. Sic quippe idem Isaias ex persona Dei  Patris dicit: Ecce seruus meus, suscipiam eum: dilectus meus, complacuit sibi in illo anima mea. Dedi spiritum meum super eum, iudicium gentibus profert . In his duabus sententiis Isaie, quibus Pater Filium et electum et complacentem sibi appellat, necnon quod Spiritum suum daturum se ei pronuntiat, Ioannes hic in baptismo iam ipso Domino ea impleta sic narrat. uidi, inquit, Spiritum descendentem quasi columbam de celo, et mansit super eum. Et qui misit me baptizare in aqua, ille mihi dixit: Super quem uideris Spiritum descendentem, et manentem super eum, hic est qui baptizat in Spiritu sancto. Et ego uidi, et testimonium perhibui, quia hic est Filius Dei . Nam et baptizato  iam Domino, uox de celo facta est, dicens: Hic est Filius meus dilectus, in quo mihi complacui . Quod enim Isaias dixit ex uoce Patris: Dedi Spiritum meum super eum, hoc Ioannes presentia corporali uidit impletum, cum dicit: uidi Spiritum descendentem quasi columbam de celo super eum. Et quod in Isaia scribitur iterum: Electus meus, complacuit sibi in illo anima mea, hoc ab Euangelista reperitur factam uidelicet fuisse uocem de celo dicentis: Hic est Filius meus dilectus, in quo mihi complacui. Propheta quidem Isaias speciale de Domino uaticinium prebuit, sed hic Ioannes plusquam propheta digito Dominum demonstrauit, in quo hec specialiter impleta esse probauit.

6. Ecce quibus signis atque indiciis Ioannes Christum  Dei Filium didicit. Unde etiam interrogantibus se Iudeis, utrum ipse esset Christus, perfectum illis de Christo testimonium perhibuit, atque dixit: Non sum ego Christus. Medius autem uestrum stetit, quem uos non scitis. Ipse est, qui ante me factus est. Ubi etiam sequitur: Altera die uidit Ioannes Iesum uenientem ad se, et ait: Hic est de quo dixi: Post me uenit uir qui ante me factus est, quia prior me erat . Equidem et Ioannes iam in uinculis tentus duos e discipulis ad Dominum misit, dicens: Tu es qui uenturus es, an alium exspectamus ? Scire magnopere cupiens utrum ipse Dei Filius, qui in mundum uenisse iam uidebatur in carne, ipse per se ad inferna descenderet. In qua sciscitatione satis apparet quod si supputatis annis  ab Adam aduentum Redemptoris mundi posset addiscere, consultum Domini non quesisset, cui sola annorum calculatio ad hec sufficeret scienda. Nam ipse sacerdotali genere clarus, et in lege nutritus, illo tunc tempore non potuit hec obiecta proponere, si hec natiuitati Christi contraria preuidisset, ut diceret: Adhuc necdum supputatio quinque millium est suppleta annorum, adhuc sperandus est Christus, qui redimat mundum. Absit. Nihil tale bonus ille Christi seruus obiecit, sed potius responsa sibi a Domino credidit. Interrogauerat enim magistrum per discipulos, dicens: Tu es, qui uenturus es, an alium exspectamus? Et Dominus ad illos: Euntes, inquit, renuntiate Ioanni que uidistis et audistis. Ceci uident, claudi ambulant, leprosi mundantur, surdi audiunt,  mortui resurgunt, pauperes euangelizantur: et beatus est qui non fuerit scandalizatus in me . Ecce non est scandalizatus Ioannes in Christo, sed potius euidens perhibuit testimonium Christo.

7. Post hunc sequuntur omnes Christi discipuli aduentus Christi gratia renouati, qui Christum Dei Filium in carne uenisse, non calculationis industria, sed testimoniorum diuinorum euidentia didicerunt: credentes, non quod secundum impios digitorum supputatione colligitur, sed quod secundum pios fidei reuelatione sentitur. Sic Andreas fratrem suum Simonem Petrum ex hoc credibilem facit, dicens: Inuenimus Messiam, quod est interpretatum Christus . Sic Philippus Nathaneli  Christum insinuans, dicit: Quem scripsit Moses in lege, et prophete, inuenimus Iesum filium Ioseph a Nazareth . Sic Petrus ipse discipulorum omnium primus, nullis calculationum obicibus predicationem suam obnoxiam cernens, inquit: Notam autem facimus uobis Domini nostri Iesu Christi uirtutem et presentiam, speculatores facti illius magnitudinis. Accepit enim a Deo Patre honorem et gloriam, uoce delata ad eum huiusmodi: Hic est Filius meus dilectus, in quo mihi complacui. Et hanc uocem de celo allatam, cum essemus cum ipso in monte sancto . Ubi post aliqua sic dicit: Fuerunt pseudoprophete in populo isto, sicut in uobis erunt magistri mendaces, qui subintroducentes sectas perditionis, et eum qui emit eos. Dominum negant  . In qua etiam adhuc Epistola sequitur: uos igitur, fratres, prescientes cauete, ne insipientum errore seducti, excidatis a propria firmitate . O quam dilucide hic sanctus apostolus huius temporis malitiam longe ante predixit, et testimonium Christo non solum credendo sed etiam uidendo perhibuit!

8. Sequamur adhuc magni huius doctrinam apostoli, et uideamus tot millia Iudeorum ad eius predicationem conuersa, utrum aliquid de iis annis predicanti Petro obiiciant, an auditis eius monitis conquiescant. Quando enim quinquagesimo post resurrectionem Christi die Spiritus sanctus super apostolos uenit, et linguis omnium gentium sunt locuti magnalia Dei, scriptum est: Stans Petrus, eleuauit uocem  suam, et locutus est, dicens: uiri Iudei, et qui habitatis in Ierusalem uniuersi, hoc uobis notum sit, et auribus percipite uerba mea. Non enim, sicut uos estimatis, hi ebrii sunt, cum sit hora diei tertia; sed hoc est quod dictum est per prophetam Iel: Et erit in nouissimis diebus, dicit Dominus, effundam de Spiritu meo super omnem carnem, et prophetabunt filii uestri, et filie uestre . Ubi dum de Christi passione et resurrectione eos post aliqua conuinceret, sic repetens dicit: Certissime ergo sciat omnis domus Isrel quia et Dominum eum et Christum Deus fecit hunc Iesum, quem uos crucifixistis . Ubi statim subiungitur: His auditis, compuncti sunt corde. Qui enim receperunt sermonem eius, baptizati sunt; et apposite sunt illa die anime circiter tria millia. Et  erant perseuerantes in doctrina apostolorum . Ecce nec predicatio Petri obnoxia fuit annorum supputationibus, nec ipsa quoque tot millium Iudeorum multitudo de hac supputatione a Petro quidquam explorare tentauit, sed in prolatis tantum ab eo testimoniis credidit, et compuncto corde quieuit.

9. Hac etiam et simili regula Iacobus Hierosolymam, Thomas Indiam, Macedoniam Mattheus illustrat, ceteraque omnis multitudo apostolica Christum Dei Filium simili doctrina in mundum uenisse, uerbo predicauit, et testificata est. Nec enim hi homines predicationi sue obuia annorum curricula ex Hebreorum codicibus percensere, que utique ad natiuitatis Christi causam nichil pertinent. Nempe nec ipsi quoque Iudei alicubi leguntur de hac annorum  disseptatione aut cum apostolis decertasse, aut dictis apostolicis restitisse, presertim cum eo tunc tempore Iudei ipsi adhuc et patriam tenentes et regnum, et necdum dispersi, tanto fulgerent instrumento doctrine, quanto utique amplo et regni et honoris sui adhuc fungebantur honore. Si igitur hi nec legisperitia rudes, et numerositate ipsa Scribarum et principum doctiores nichil sibi tunc de hac annorum disputatione sunt blanditi, qua fronte nunc ista obiiciunt, qui, in dispersione gentium traditi, tanto sunt a legisperitia alieni, quanto et a solo proprio probantur exclusi?

10. Transeamus deinde ad Paulum ipsum uas electionis apostolum, qui et ipse apprime in lege nutritus, et ad pedes Gamalielis edoctus fuit , ita totius  ueteris Instrumenti notione precognitus, ut nefas sit credere eum aliquid in illis litteris latuisse. Etenim ipse ad Galatas refert. Audistis, inquit, conuersationem meam aliquando in Iudaismo, quoniam supra modum persequebar Ecclesiam Dei, et expugnabam illam, et proficiebam in Iudaismo supra multos cetaneos in genere meo, abundantius emulator existens paternarum mearum traditionum. Cum autem placuit ei qui me segregauit de utero matris mee, et uocauit per gratiam suam, ut reuelaret Filium suum in me, continuo non acquieui carni et sanguini . uidete, queso, uocationem Pauli, quia reuelato sibi Christo Filio Dei, non acquieuit carni et sanguini. Qui ergo reuelato sibi Dei Filio credidit, utique promissum sibi ex lege Christum agnouit.  Nam qui tanto furoris zelo persequebatur Ecclesiam, facile potuit de hac annorum opinione uanissima agere contra eam, si tamen iuuari ex hoc persensisset in aliquo partem suam. Si enim aliquid ex his annorum numeris traditum sibi percepisset ex lege, utique plus ex hoc posset Dei Ecclesiam expugnare: et ex hoc maiorem contra eam repugnandi materiam sumeret, ex quo id in lege insertum esse monstraret. Nam qui dicebat: Quando uenit plenitudo temporis, misit Deus Filium suum factum ex muliere , potuit dicere: Plenitudo temporis necdum uenit, quia sex millium annorum series expleta secundum Hebreos codices non concurrit. Ergo ideo plenitudinem temporis iam uenisse dicebat, quia mysterium temporum reuelatum sibi agnouerat. Sic enim ad  Ephesios dicit. Notum, inquit, fecit nobis Deus Pater sacramentum uoluntatis sue secundum bonum placitum eius, quod proposuit in eo, in dispensationem plenitudinis temporum, restaurare omnia in Christo . Hoc quippe mysterium dispensatio est plenitudinis temporum, ut statuto tempore omnia complerentur. Ergo quando uenit plenitudo temporis, misit Deus Filium suum; qui ante uenire non potuit, nisi mysterium temporis impleretur. Cum ergo semel mihi Christus natus, passus, et sepultus fuerit, et resurrexerit, et ad Patrem uictor ascenderit, non necesse habeo ueterum numerum, quia iam pro certo teneo mysterium reuelatum, quod euidenter agnoscitur in plenitudine temporum. Hoc quippe modo plenitudinem temporis, quo Christum nasci oportuit,  per mysterium sibi reuelatum Paulus agnouit, nec tamen illis annorum numeris didicit. Unde et Galatis uolentibus ad Iudaismum transire, annuntians illis Christum, mordaciter scribit: Miror quod tam cito transferemini ab eo qui uos uocauit in gratiam Christi, nisi sint aliqui qui uos conturbant, et uolunt subuertere Euangelium Christi. Sed licet nos, aut angelus de celo euangelizet uobis preter quod euangelizauimus uobis, anathema sit .

11. Hic, inquam, uas electionis, et apostolus gentium in omnibus disputationibus suis, quas cum Iudeis habuit, siue Grecis, nusquam repertus est his annorum supputationibus, aut, oppugnans adhuc Euangelium, usus, aut, predicans Euangelium, delectatus;  sed testimonia legis et prophetarum proponens, in patulo manifestam Iudeorum conuincebat insaniam. Sic quippe de eo scriptum est: Saulus autem magis conualescebat, Iudeis, qui habitant Damasci [a 1Kb] , affirmans quoniam hic est Christus . Ecce Paulus affirmabat Christum uenisse non completudine annorum ex codicibus Hebreorum adhibita, sed testimoniorum euidentia ex diuinis libris prolata. Nam iuxta quod in Actibus apostolicis scribitur: Ingressus Paulus et Barnabas in synagogam die Sabbatorum, sederunt. Post lectionem autem legis et prophetarum, miserunt principes synagoge ad eos, dicentes: uiri fratres, si quis est in uobis sermo exhortationis ad plebem, dicite. Surgens autem Paulus, et manu silentium indicens, ait: uiri Isrelite, et qui  timetis Deum, audite: Deus plebis Isrel elegit patres nostros, et plebem exaltauit, cum essent incole in terra Aegypti, etc. , ex eo tempore sequens usque ad tempus Dauid, ex cuius semine natum Christum ostendit; deinde que in Christo acta sunt per passionem et resurrectionem manifestis testimoniis explicauit. Nec tamen aliquid de hac annorum supputatione secundum codices Hebreorum elicuit. Quippe cui necesse non fuit ad comprobandum sacramentum tante rei supputatio annorum a principio mundi. Sequitur et dicitur in Scriptura: Secundum consuetudinem Paulus introiuit ad Iudeos, et per tria sabbata disserebat eis de Scripturis, adaperiens et insinuans, quia Christum oportuit pati, et resurgere a mortuis, et quia hic est iehsu Christus,  quem ego annuntio uobis . Nunquid in his omnibus disputationibus suis, cum quotidie Iudeis Scripturas aperiret, si aliquid ex hac annorum opinione predicationi sue contrarium comperisset, non statim planum faceret illis quod latebat, aut respueret quod debebat?

12. Stephanus quoque primus Christi martyr similiter non supputatione temporum, sed testimoniorum affluentia contradicentes sibi Iudeos frequentissime conuincebat. Sic enim scriptum est. Surrexerunt quidam de synagoga que appellabatur Libertinorum, et Cyrenensium, et Alexandrinorum, et eorum qui erant a Cilicia, et Asia, disputantes cum Stephano, et non poterant resistere sapientie et Spiritui sancto, qui loquebatur ex eo, propter quod redarguebantur ab eo  cum omni fiducia [b 75Kb] . Ecce redargutos et conuictos Iudeos per Stephanum legimus, nec tamen aliquid de hac annorum supputatione in suis disputationibus inuenimus. Unde et Iudeis ipsis non de hac opinione obsistentibus, sed id solita obstinatione durantibus, dixit: Dura ceruice, et incircumcisi corde et auribus, uos semper Spiritui sancto resistitis, sicut et patres uestri 

 13. Quid iam de Iacobo apostolo fratre Domini referam? qui rogatus a Iudeis, ut testimonium de Iesu eisdem expetentibus perhiberet, docebat esse Saluatorem. Et tamen siue qui uerbum eius susceperunt, siue qui ab illo inuidia intercurrente discissi sunt, nil tale ab eo requirunt, quod ad hanc supputationem annorum pertinere uideatur, cum tamen ipse ueritatis testis existens, et hunc eumdem Dei Filium predicans Christum, glorioso martyrio coronatur. Quod etiam et Iacobus frater Ioannis apostoli hunc ipsum Dei Filium Iudeis predicans Christum, nullis annorum opinionibus predicationem suam obnoxiam sentiens, longo tractu testimoniorum diuinorum docuit, ea omnia que predixerat, in Domino nostro Iesu Christo fuisse completa. Postremo Ioannes, opinabilis  ille Christi discipulus, pectoris Dominici suauitate perfusus, in Epistola sua idipsum apertissime et dilucide commendans, dicit: Omnis spiritus qui confitetur Christum in carne uenisse, ex Deo est; et omnis spiritus qui soluit Iesum, ex Deo non est. Nos ex Deo sumus. Qui nouit Deum, audit nos; qui non ex Deo est, non audit nos. In hoc cognoscimus spiritum ueritatis, et spiritum erroris . Item idipsum replicans et commendans dicit: Scimus quoniam Filius Dei uenit, et carnem induit nostri causa, et passus est, et resurrexit a mortuis: assumpsit nos, et dedit nobis sensum, ut cognoscamus uerum Deum, et simus in uero Filio eius Iesu Christo. Hic uerus est Deus, et uita eterna . Hic etiam adhuc dicit: Hec est uictoria que uicit mundum, fides  uestra. Quis est autem qui uicit mundum, nisi qui credit quia iehsu Filius Dei est ?

14. Sic ergo definitionem fidei Christiane accipientes, debemus indubitanter et preterita que narrantur in Euangeliis credere, et futura sine hesitatione sperare. Nec enim presentibus, que uidentur, fides est necessaria, que per sensus corporis approbantur indubia: sed illic fides adhiberi debet robusta, que non uideat esse presentia. Sic enim quique Christianus Christum Dei Filium et in preteritis natum de uirgine plena fide tenebit, et indubitanter eum uenturum ad iudicium sperabit: credens et preterite eius natiuitati, qua pro nobis factus homo dignatus est nasci, et future eius promissioni, qua regnum se  fidelibus daturum repromisit. Sic ergo unusquisque et preteritis et futuris, que de Christo Dei Filio Euangelicis et Apostolicis litteris dicta sunt, indubitatam fidei scientiam prebens, merebitur futurum obtinere cum sanctis omnibus regnum, quia non uiolauit fidei sancte arcanum. Ex hac ergo fide omnes uiuimus, per hanc nos fidem coronandos fideliter speramus; iustus enim ex fide uiuit. Et quomodo iustus ex fide uiuit , nisi non uidendo quod  credit? Hec ergo est iustitia fidei, qua iustificamur, ut credamus in eum quem non uidemus, et fide mundati eum in quem nunc credimus postea uideamus. Et certe olim iam natus, et mortuus, et a mortuis resuscitatus est Christus, quem tamen nos corporaliter, sicut neque nascentem, neque morientem uidimus, ita nec resurgentem aspeximus; et tamen indubitata fide hec de illo ueraciter et credimus et fatemur. Et hec iustitia fidei, qua iustificamur atque mundamur, cum ea que oculis non uidimus cordis oculo contuemur et credimus. Equidem datum est apostolis ista uidere, et ipsum uerbum incarnatum in carne aspicere. Nos autem credere iussit quod illis uidere concessit. Fides ergo, ut dictum est, earum rerum est que non uidentur, et tamen sine  dubitatione creduntur, id est, si absque hesitatione credas que in presenti uidere non ualeas. Christus ergo iam primum suo tempore uenit in mundum, ut saluaret mundum, et iterum suo tempore ueniet, ut iudicet mundum. Illa igitur que de ipso facta leguntur solum credenda sunt; que autem futura promittuntur, et credenda et speranda sunt. Qui ergo eum pro saluatione mundi dudum ueraciter credit, ueniente illo ad iudicium non peribit. Si quis ergo de hac fide dubitat, quid ultra sperat, nisi eterna supplicia? Agendum ergo nobis est, ut in quibusdam causis fidei etiam non percepta ratione sufficiat credere;  scilicet, ut si in quibusdam rebus reddenda nobis ratio non occurrat, fides sola sufficiat, nec ibi admittatur ratiocinationis obiectio, ubi commendatur fidei altitudo. Postponenda enim est omnis humane disputationis industria, ubi fides sufficiet sola.

15. Ecce, ut cetera taceam, duo de Christo Dei Filio admiranda miracula ponam: natiuitatem eius sine patre de uirgine matre, et ingessum eius ad discipulos ianuis clausis post resurrectionem. Que duo, si ratione comprehenduntur, admiranda non erunt, nec fides habebit meritum, cui humana ratio prebet experimentum . Etenim, ut beatus Hilarius ait : »habet non tam ueniam quam premium ignorare quod credas, quia maximum  fidei stipendium est sperare quod nescias.« Ergo innitendum est fidei, amplectenda est fides, que etiam percepta ratione, spe et caritate perficitur. Sufficiat rogo omni Christiano credere quod sensu non ualet attingere. Cui datum est, et sublimiter intelligere, et fortiter credere, Deo gratias agat. Cui non datum est intelligere, credat ut intelligat, ut cum credens intellexerit quod audiuit, intelligens perfruatur quod credidit. Sicque fiet, ut et credulitas intellectum aperiat, et intellectus fide nutritus perueniat ad coronam.



LIBER TERTIUS.



INCIPIUNT [a 1Kb] TITULI EIUSDEM IN LIBRUM TERTIUM.

Ut facillime lectori pro uindicatione etatis sexte ratio respondendi occurrat, hec primum capitula studiose attendat.

     I. Quod etates mundi non in annis, sed in generationibus agnoscantur.
    II. Quod siue in Hebreis, siue in Septuaginta interpretum codicibus per singulas etates non equalis numerus reperiatur annorum, ut quasi unaqueque etas id habeat, an non.
    III. Quod instar sex dierum et sexta etas hominum, et sex etates seculi comprobentur.
    Iu. Distinctio quinque etatum in generationibus disposita, et per quantas unaqueque etas generationes discurrat.
    u. Que sit ratio, ut due ille etates ab Adam usque ad Abraham denis, generationibus includantur, relique autem tres usque ad Christum in quaterdenis generationibus distinguantur.
     uI. De exemplis Scripturarum quibus instruimur quod etates seculi non in annis sed in generationibus debeant computari, eo quod Mattheus generationes Christi regias, Lucas autem sacerdotalis generis quasdam lineas exsequatur.
    uII. Que sit ratio, ut Christus in sexta etate seculi nasceretur, eo quod siue plures siue pauciores anni esse uideantur, nichil impediat ad plenitudinem generationum.
    uIII. De supputatione annorum utrorumque codicum, eo quod breuitas annorum secundum Hebreos obiecta nichil obsit ad comprobandam etatem seculi sextam.
    IX. De Epiphanio, Augustino, atque Hieronymo quid de annis senserint, uel quam cui Translationem pretulerint.
    X. Renotatio annorum per singulas quasque etates secundum Septuaginta interpretes.


 1. Calumniatoribus fidei Christiane tertio adhuc operis libello respondens, qui assumptis annis a principio mundi secundum codices Hebreorum quintam seculi etatem insana temeritate causantur, hoc primum omne genus Christianorum admoneo, ut quoties  quisquis Christianorum a quolibet Iudeo secundum codices Hebreorum assumptis annis etates ipsas computare audierit, non illi cor suum inflectat, ut secundum numerum eorumdem annorum easdem etates supputandas accipiat; sed secundum prefinitum numerum generationum eas determinatas agnoscat. Non enim etates ipse annorum numero prenoscuntur,  sed anni ipsi distinctis generationum etatibus colliguntur.

2. Quia uero nequaquam singule queque etates equali annorum numero terminantur, alibi enim maior, alibi minor, et per singulas dispar in annis  numerus reperitur; quis ergo quantusque annorum numerus habeatur melius intra ipsas etates, prout cuique placuerit, supputandus excipitur. Non enim secundum Euangelium enumeratis annis, sed supputatis generationibus peruenitur ad Christum. Ergo etates ipse seculi non in annis, sed in generationibus colligende sunt. Nequaquam igitur prepostero  ordine est agendum, ut in annis etates, sed in etatibus anni agnoscantur. Iam ergo dicam, et rationes sex etatum aperiam.

3. In sex quippe diebus fecit Deus celum et terram, et omnem a se formatam distinctis diebus condidit creaturam, unumquemque diem luce initians, uespere consumens, dicente Scriptura: Factum est uespere et mane dies unus. [a 1Kb] Secundum hos igitur sex dierum numeros atque rationes sex quoque etates in unoquoque homine prenoscuntur, in quibus uita ipsa perficitur, id est, infantia, pueritia, adolescentia, iuuentus, grauitas, senectus. Fac ergo totos homines quicunque ab Adam usque in presentem diem fuerunt, quasi unum hominem esse, et in persona unius hominis totius seculi tibi figuram  appone, et per quantas etates seculum istud quasi unus homo transierit, uel in qua etate modo consistit, ratione facillima peruidebis.

4. Ab Adam enim usque ad diluuium etas prima porrigitur, que denis generationibus terminatur. Secunda post diluuium usque ad Abraham similiter per decem generationes euoluitur. Tertia deinde etas seculi usque ad Dauid quatuordecim generationibus protelatur. Quarta post hec similiter denis et quaternis generationibus a Dauid usque ad transmigrationem Babylonis producitur. Quinta dehinc etas seculi sequitur a transmigratione Babylonie usque ad Christum: que et ipsa similiter denis et quaternis generationum articulis terminatur. Iam deinde sexta etas seculi sequitur, in qua Christus Dei Filius  ex Maria uirgine nascitur. Que etas quot annis, quotque generationibus protrahatur, a nullo hominum comprehenditur.

5. Cur autem due etates ille ante Abraham per denos generationum numeros currant, et tres iste in Euangelio denis et quaternis generationum lineis seruiant, ratio monstrabit adhibita. Ab Adam usque ad diluuium decem generationes excurrunt, que etas prima in infantiam deputatur. Et ut noueritis euidenter predictarum generationum decem uocabula, attendite hic ea per ordinem supputata. Adam enim genuit Seth, Seth genuit Enos, Enos genuit Cainam, Cainam genuit Malahel, Malahel genuit Iared, Iared genuit Enoch, Enoch genuit Mathusalem, Mathusalem  genuit Lamech, Lamech Ne. Hec, inquam, prima etas cum mane suo et uespere supputatur: quia sicut unusquisque dies a luce incipit, et in uesperum finit, sic etas hec ab Adam cepit, et pro uespera diluuium habuit. Secunda igitur etas a diluuio usque ad Abraham denis similiter lineis generationum porrigitur; Sem enim genuit Arfaxat, Arfaxat genuit Cainam, Cainam genuit Sale, Sale genuit Eber, Eber genuit Faleg, Faleg genuit Reu, Reu genuit Saruc, Saruc genuit Nachor, Nachor genuit Thare, Thare genuit Abraham, a quo etas seculi incipit tertia. Hec, inquam, etas habuit mane suum post diluuii excessum, cuius uespera  fuit confusio illa linguarum. Quod etiam et in subsequentibus etatibus similiter de mane isto et uespere studiosus lector, si quesierit, renouatum reperiet.

6. Iam nunc accipe rationem quare sit factum ut he due etates denis generationibus terminentur. Et certe etas hominis prima infantia est, secunda pueritia. Que due etates, exceptis quinque sensibus corporis, in quibus naturalis sensus aut motus est, nichil euidenter aut cognitione discreta attingit, aut actionis opere perficit. Nam et actio temeraria est sine cognitione, et sine actione ignaua cognitio. Et ideo prima uita hominis, cui nulla administratio recte creditur, quinque sensibus corporis dedita est, qui sunt uisus, auditus, olfactus, gustus, tactus. Et ideo propter solos quinque corporis sensus,  quibus etas talium uigere probatur, geminatur idem quinarius numerus propter utrumque sexum: quia iidem quinque corporis sensus, sicut inesse masculis, ita et in feminis comprobantur. Ideo due iste etates denario generationum numero finiuntur.

7. Tres inde etates seculi, que in Euangelio computantur, bis septeno generationum numero distinguuntur. Ab Abraham enim usque ad Dauid generationes quatuordecim. Et a Dauid usque ad transmigrationem Babylonis generationes quatuordecim. Et a transmigratione Babylonis usque ad Christum, generationes quatuordecim.

8. Iam ergo uidendum est cur iste tres etates seculi bis septeno generationum dignoscantur numero  terminari. Equidem iam superius diximus duas illas etates ab Adam usque ad Abraham, quasi infantiam atque pueritiam, solis quinque corporis sensibus deditas exstitisse, pro eo quod non potest in his duabus etatibus aliquid sublime aut cognitione percipi, aut actione formari. Solis ergo, sicut dictum est, quinque sensibus corporis uigent. Infantia iam deinde et pueritia explicita, succedente adolescentia, accedit homini et cognitio discreta, et actio necessaria. Que duo si quinque illis corporis sensibus addantur, septem fiunt. Item septem si propter utrumque sexum iterum duplicentur, quia sicut in uiris, ita in feminis accipiuntur, quatuordecim sub uno efficiuntur. Et hec est ratio ut due ille etates denis generationum numeris currant; tres iste  bis septem generationum articulis seruiant. Quinque sane etates seculi diximus, quas non in annis, sed in generationibus agnoscamus.

9. Ut ergo agnoscatis etates ipsas seculi non annorum supputatione debere addisci, sed generationum determinatione oportere intelligi, sanctum nobis Euangelium satisfacit. Tres quippe etates, quas ab Abraham usque ad Christum in ordine ponit, certis et determinatis generationum lineis dirimit. Nec enim, ut tres illos etatum articulos demonstraret, aliquid de annorum numeris posuit, cum tamen tres illas etates denis et quaternis generationibus  explicauerit. Sic enim in Matthei Euangelio legitur: Omnes generationes ab Abraham usque ad Dauid, generationes quatuordecim. Et a Dauid usque ad transmigrationem Babylonis, generationes quatuordecim. Et a transmigratione Babylonis, usque ad Christum, generationes quatuordecim . Quod fortasse nequaquam Euangelista in distinguendis etatibus obseruaret, scilicet, ut non eas annorum numeris, sed generationibus proderet, si non hoc ipsum etiam obseruatum in lege ueteri pro distinguendis etatibus preuidisset. Iuxta hunc enim modum duas illas etates, unam ante diluuium, secundam post diluuium inuenimus in libro Genesis terminatas. Enumeratis enim illic generationibus ab Adam usque ad Ne, antequam ingrederetur arcam,  que decem utique generationes erant, sic dicit Scriptura: He generationes Ne . Similiter post diluuium secunde etatis generationum seriem pandens, sic eadem Scriptura commemorat, dicens: He generationes Sem ; enumerans easdem generationes a Sem filio usque ad Abraham, numero decem. Tertiam quoque etatem seculi sequens similiter agit, a qua Mattheus incipiens Euangelista, digestis generationum articulis, tres seculi etates explicuit, duas illas retroactas etates necessario pretermittens, que quasi infantia et pueritia gignendis filiis apte non essent. Quis enim usitata lege nature ante 13 etatis sue annum potest gignere filios? Et ideo Euangelista nitens secundum carnem generationem Domini explicare , ab Abraham quasi ab adolescentia narrationem suam cepit extendere, ex qua etate potest homo filios generare propter semen Abrahe, in quo benedicende omnes gentes fuerant repromisse .

10. Sic ergo reddita ratio docet, et etates seculi non in annis, sed in generationibus querere, pro eo quia cuiuslibet etatis distinctione non inuenimus in Scripturis, Hi sunt anni generationum, sed, Iste sunt generationes. Sicut dictum est, prima seculi etate finita: He generationes Ne; uel cum etas secunda a Sem usque ad Abraham memoratur, ubi similiter scribitur: He sunt generationes Sem, cum tamen neque in prima, neque in secunda etate seculi  sit scriptum, Hi sunt anni generationum, sed, He sunt generationes. uolens ergo Scriptura ostendere etates seculi non in annorum debere opinione constitui, sed librata generationum numerositate rimari, presertim cum in multis Scripturarum locis, ubi per generationes certus ordo temporum dirigitur, anni penitus taceantur, nec tamen ex hoc tempora ipsa seculi in quocunque frustrantur. Ergo non satis est attendere summam annorum, ubi per generationes efficientia comprobatur etatum. Hoc enim more sanctarum Scripturarum quedam uidemus lege a Deo promissa, que non in annis, sed in prefinitis generationibus predicuntur implenda. Nec enim hominis cuiusque prophetantis sermone predicitur, sed ipsius Dei uoce signatur, quod ad Abraham  Dominus loquitur. Quarta, inquit, generatione filii Isrel de terra Aegypti reuertentur : quod non in annis, sed in generationibus uidetur tunc fuisse impletum. Etenim si replices genealogiam Leui, quarta generatione filios Isrel de terra Aegypti egressos esse reperies. Leui genuit Cahat, Cahat genuit Amram, Amram genuit Aaron, Aaron genuit Eleazar, Eleazar genuit Phinees. Cahat autem cum patre suo Leui ingressus est Aegyptum. Rursum Eleazar cum patre suo Aaron egressus est Aegyptum. A Cahat usque ad Eleazar computantur generationes quatuor.

11. Sic ergo futura et plena a Deo liberatio seruitutis Isrelitici populi non in annis, sed in generationibus predicta est adimpleri. Hoc quippe modo  et Cain peccatum septena generationum uindicatione expiandum predicitur. In septima enim generatione Cain peccatum est dissolutum, quia et in septima generatione a Lamech, qui septimus ab Adam est, Cain ipse occiditur. Iam deinde et peccatum ipsius Lamech, qui eum occidisse precribitur, in septuagesima septima differtur generatione purgandum, iuxta quod de eo scriptum est: Septuplum ultio dabitur de Cain, de Lamech uero septuagies septies . Ab Adam enim usque ad Christum generationes septuaginta septem per ordinem colliguntur, sicut in Luce Euangelio legitur . Ab ipso enim Christo illic incipitur, et usque ad Adam, uel Deum, a quo ipse Adam creatus est, peruenitur. Et ideo Lamech peccatum, quasi  totius mundi in septuagesima septima generatione, Christi uidelicet aduentu, est purgatum. Unde et ipse Dominus huius sacratissimi septuagesimi septimi numeri in Euangelio sacramentum commendans, remittenda esse peccata docet, non solum septies, sed etiam septuagies septies .

12. Nec enim septuaginta septem iste generationum linee, quas secundum Lucam ab Adam usque ad Christum historialis ordo commendat, aliquid generationibus illis que a Mattheo commemorantur , in quocunque preiudicant. Alias enim generationum lineas Lucas exsequitur, alias Mattheus rimatur. Lucas enim sacerdotalis generis prosapiam sequens, et a Christo Filio Dei incipiens,  usque ad Adam, et ipsum Deum, a quo formatus est, septuaginta septem lineas generationum explicuit. Mattheus autem regie stirpis generationum exsecutus est numeros, in quibus per quaternos et denos generationum articulos tres mundi etates expressit. Aetates ergo seculi, quas prediximus quinque usque ad Christum fuisse, non secundum Lucam, qui sacerdotale genus exsequitur, sed iuxta Mattheum, qui regias generationes digerit, computande sunt. Etenim Christi Filii Dei carnem sic ex utroque genere credimus propagatam, ut et regio semine floreat, et sacerdotali propagine sit gloriosa. Iuxta semen ergo regium, quod Mattheus exsequitur, adiectis illis duabus etatibus, id est, que ab Adam usque ad Abraham denis generationibus currunt,  quinque etates seculi computande sunt. Sic ergo annorum supputatio attendenda, sed generationum cunctis rimanda est linea.

13. Quando ergo falsitas Iudeorum, o studiosissime Christiane! per annos ex codicibus suis libatos, etates seculi coram te noluerit definire, ut quasi per millenos etates ipsas mundi determinatas uideatur ostendere; non illic traharis in spiritu erroris, sed reuertere ad spiritum ueritatis, ut secundum Euangelium et exempla Scripturarum, que superius posita sunt pro dignoscentia harum etatum, omnem illam annorum supputationem secundum codices Hebreos despicias, et has solum enumerationes generationum intendas, quas ab Adam audisti usque ad Christum distinctis lineis terminatas.

 14. Iam nunc que sit ratio ut hac sexta etate eum nasci oporteret, studiose lector, addisce. Scilicet, ut qui sexto die fecerat hominem sexta etiam etate seculi ueniret ad humani generis reparationem. Hinc ergo iam securi de hac annorum questione omnes apostoli et apostolici uiri, eo quod harum etatum summa non in annis, sed in generationibus sit locata, non curarunt quid in Hebreorum codicibus annorum traheretur in summam, dummodo patesceret generationum series plena. Quid enim interest, quantis unusquisque illorum annis aduixerit, dummodo generationum numeros plenius scit? Si enim aliquid numeri de generationibus subtrahatur, confusio utique etatum agnoscitur. At  ubi plenus numerus generationum consistit, quid opus est de annis seculi satagi, quando omnis summa etatum certis et prefinitis generationum numeris currit? Tu, Iudee, ut annos inuenias per generationes, hoc ipsum addiscis: nec enim quot anni a principio mundi fuerint, scire ullo modo poteris, nisi hoc prius per singulas generationes inueneris. Si igitur generationum ordo frustratur, que ueritas remanebit annorum? Anni enim per generationes nullo modo cognoscuntur. Quid ergo? Nunquid potest ita generationibus agi, scilicet, ut non queant sine annis intelligi? Generatio enim et in paucis, et in multis annis potest addisci. Anni uero sine generationibus nulli poterunt reperiri. Cedo igitur,  quod unaqueque generatio bis denis tantum annis aduixerit: nunquid aliquid annorum iste numerus me impedit, quando mihi generationum series satisfacit? Ergo hoc tenendum, hoc etiam tota fide seruandum est, ut pro hac dignoscentia sexte etatis et Dominice incarnationis distributos singulis etatibus generationum ordines obseruemus, in quibus non solum nullus error, sed magne ueritatis est reuelata ostensio, et quibus in tantum tuti ab errore erimus, in quantum olim natum Christum  supputare serie generationum agnoscimus.

15. Iam ergo si placet, et de ipsis annis [a 1Kb] a principio mundi collectis, quos non aliter nisi per decurrentes generationes colligitis, satagite et inde adhuc aliquid si potestis. Et siquidem iam supra probatum sit, nil officere, nec contrarium esse annorum illam breuitatem ex codicibus Hebreorum libatam, quominus ostendatur etas seculi sexta, tamen sine preiudicio questionis huius, si, uerbi gratia, hoc solum uultis scire de annorum summa, id est, ab origine mundi usque ad Christum quot anni transierunt, necnon et quibus ob hoc codicibus oporteat credi, id est, utrum codicibus Hebreorum, an secundum Septuaginta translatorum, uiui cordis hic iam apponite sensum. »Etenim [b 1Kb] si  queramus annos a principio mundi usque ad natiuitatem Christi secundum codices Septuaginta translatorum, subsequentibus etiam quibusdam historiis gentium, reperiuntur ab Adam usque ad Christum anni 5200. Et quidquid aliud superest secundum quosdam historicos, qui annorum mundi seriem conscripserunt.« Secundum codices autem uestros multo minus anni inueniuntur: in tantum, ut in solis duabus generationibus ante diluuium, et post, que usque ad Abraham per ordinem currunt, in quas hec ipsa annorum diuersitas inter utrosque codices uix mille quingenti quadraginta anni, et parum supra aliquid, colligantur. In illa enim prima etate inueniuntur ab Adam usque ad diluuium anni 1656. Et a diluuio usque ad Abraham reperiuntur  anni 292. Secundum codices autem Septuaginta interpretum reperiuntur ab Adam usque ad diluuium anni 2242. Et a diluuio usque ad Abraham, anni 1072, qui in duabus istis etatibus computati sunt sub uno anni 3314. Quibus si addantur anni illi, id est, a tertia etate usque ad Christum quinque millium annorum, et supra quod remanet, summa complebitur. Ecce minor numerus reperitur annorum in codicibus Hebreorum quam in codicibus Septuaginta interpretum: in tantum, ut etiam presentem usque diem necdum adhuc quinque millia annorum uideantur expleta, qui tamen et ipsi nichil tempori natiuitatis Christi preiudicant, quod sub tanta euidentia generationum ordo commendat.

 16. Et quia astruximus et de ipsis annis quid utrique codices habent, nunc restat ut consideremus quibus codicibus maior debeatur auctoritas. Hic iam dicat unusquisque quod sentit. Nunquid breuitas ista annorum ex codicibus Hebreis ostensa, contemptis annis pluribus, qui in editione Septuaginta interpretum continentur, preferenda ullo modo iudicabitur, qui prophetandi potius munere, quam transferendi officio, diuinas Scripturas, reuelante sibi Domino, transtulerunt, apud quos etiam hec  supputatio reperitur annorum? Ergo illa [a 1Kb] nobis et sola pro his annis est obseruanda auctoritas Septuaginta interpretum, que merito omnibus editionibus et translationibus antefertur, quam etiam usque omnes doctores ecclesiastici tenuerunt, et in hac precipue annorum supputatione secuti sunt.

17. De quorum etiam uenerabilium Septuaginta interpretum laude atque prepollenti auctoritatis fastigio quid unusquisque doctorum senserit, breuiter adnotabo. Epiphanius enim ille Cypri Salamine magne grauitatis antistes sic de laude Septuaginta interpretum refert in opusculis suis. Dicit enim : »Admirari id oportet, nec audeat quis reprehensione dignum ducere, sed potius laudet,  quod ex Dei consilio ac uoluntate sit factum ut Septuaginta duo uenerabiles conuenerint in insula Fari, que Anagoge, id est, superior terra nominatur.« De quorum etiam laude idem uir adhuc post aliqua prosequitur : »Non sunt inuenti, inquit, dissoni, sed Dei mirabile opus apparuit agnoscendum, quia idem uiri donum Spiritus sancti perceperant, cuius Spiritus solius erat tam consonantissimos facere ipsos interpretes: ita ut ubicunque pro manifestatione sermo erat addendus, omnes simul adiicerent, et ubicunque pro minus ornata repetitione demendum, uniuersi simul adimerent.« Ubi etiam post alia subiungit: »Ubicunque ab eisdem translatoribus aliquid est adiectum, congrue apposuere sermones ad intelligentiam et iuuamen gentium,  que erant ad fidem Dei uocande, et ex diuinis ueteris ac Noui Testamenti monitis hereditatem percepture uite perpetue.« Hec siquidem sanctus Epiphanius refert.

18. Ceterum et beatus Augustinus quid de laude talium referat, iam audite. In libro enim Xu Ciuitatis Dei  sic dicit: »Merito creduntur Septuaginta interpretes accepisse propheticum spiritum, ut si quid eius auctoritate mutarent, atque aliter quam erat quod interpretabantur dicerent, neque hoc diuinitus dictum esse dubitaretur.« De quibus etiam idem uir adhuc in XuIII libro eiusdem operis  replicat, dicens: »Cum fuerint et alii interpretes, qui ex Hebrea lingua in Grecam sacra illa eloquia transtulerunt, hanc tamen  que Septuaginta est, quam ut sola sit recipit Ecclesia [b 1Kb] , eaque utuntur Greci populi Christiani, quorum plerique utrum alia aliqua sit, ignorant. Ex hac Septuaginta interpretatione etiam in Latinam linguam interpretatum est quod Ecclesie Latine tenent. Unde  Ecclesie Christi tot  hominum auctoritati, ab Eleazaro tunc pontifice ad hoc tantum opus electorum, neminem iudicant preferendum: quia etsi non in eis unus apparuisset Spiritus sine dubitatione diuinus, sed inter se uerba interpretationis sue Septuaginta docti more hominum contulissent, ut quod placuisset, omnibus hoc maneret, nullus eis interpres debuit anteponi.« Hec siquidem de laude Septuaginta interpretum, satis dicta sufficiant.

19. Ceterum de hac annorum diuersitate quid inter Hebreos et nostros codices distet, idem D. Augustinus in predicto opere eamdem uentilat questionem, dicens : »Inter Hebreos et nostros codices [c 1Kb] de ipso numero annorum nonnulla uidetur esse distantia, quod ignoro qua ratione  sit factum. Non tamen tanta est, ut illos homines tam longeuos fuisse dissentiat. Nam ipse homo primus Adam, antequam gigneret filium qui est appellatus Seth, ducentos triginta uixisse annos reperitur in codicibus nostris, in Hebreis autem centum triginta perhibetur. Sed postquam eum genuit, septingentos uixisse legitur in nostris, octingentos uero in illis, atque in utrisque uniuersitatis summa concordat. Ac deinde per consequentes generationes antequam gignatur qui gigni commemoratur, minus uixisse apud Hebreos pater eius inuenitur centum annis; sed postquam est genitus, idem ipsi centum minus quam in Hebreis inueniuntur in nostris. Atque ita numeri uniuersitas consonat, et hic et inde. In sexta autem generatione nusquam utrique  codices discrepant. In septima uero, ubi ille qui natus est Enoch, non mortuus, sed, quod placuerit, translatus esse narratur, eadem dissonantia est que in superioribus quinque de centum annis, antequam gigneret eum, quibus commemoratus est, filium, atque ita in summa similis consonantia. uixit enim annos antequam transferretur, secundum utrosque codices, trecentos sexaginta quinque. Octaua generatio habet quidem nonnullam diuersitatem, sed minorem ac dissimilem ceteris. Mathusalem quippe, quem genuit Enoch, antequam gigneret eum qui in ipso ordine sequitur, secundum Hebreos, non centum minus, sed uiginti amplius uixit annos. Qui rursus in nostris posteaquam eum genuit reperiuntur additi, et in utrisque sibi summa  uniuersi numeri occurrit. In sola nona generatione, id est in annis Lamech filii Mathusale, patris autem Ne, summa uniuersitatis discrepat, sed non plurimum. uiginti enim et quatuor annos plus uixisse in Hebreis quam in nostris codicibus inuenitur. Namque antequam gigneret filium qui uocatus  est Ne, sex minus habebat in Hebreis quam in nostris, postea uero quam eum genuit, triginta amplius in eisdem quam in nostris. Unde ex illis detractis, restant uiginti quatuor, ut dictum est.« Hucusque diuus Augustinus.

20. Quod quare sit factum, ut in prima, secunda, tertia, quarta, quinta et septima generatione centum plus anni inueniantur secundum codices Septuaginta, qui detrahuntur in codicibus Hebreorum, quando unusquisque de illis filium generasset, licet supra hic doctor cur factum fuerit ignorare se dicat, tamen quid sibi ex hoc in posterum uideatur enuntiat. Dicit enim : »In his annis in quibus continuatur ipsius mendositatis similitudo, ita ut ante genitum filium qui ordini  inseritur alicubi supersunt centum anni, alibi desunt, post genitum autem ubi deerant supersunt, ubi supererant desunt ut in summa conueniant, et hoc in prima, secunda, tertia, quarta, quinta et septima generatione inuenitur, uidetur habere quamdam, si dici potest, error ipse constantiam, nec casum redolet, sed industriam.« Qua de re post modicum infert: »Nimirum cum uellet persuadere qui hoc fecit, ideo numerosissimos annos uixisse antiquos, quos breuissimos nuncupabant, et hoc de maturitate pubertatis, qua idonei filiis gignendis conarentur ostendere, atque ideo in illis centum annis decem nostros insinuandos putaret incredulis, ne homines tandiu uixisse recipere in fidem nollent, addidit centum, ubi gignendis filiis habilem non  inuenit etatem; eosdemque post genitos filios, ut congrueret summa, detraxit. Sic quippe uoluit credibiles facere idonearum generande prolis conuenientias etatum, ut tamen numero non fraudaret uniuersas etates uiuentium singulorum.«

21. Hec licet beatus hic doctor subtilis ingenii acumen extendens de tante rei ambiguo disputaret, non tamen affirmando, sed existimando, quid sibi uideretur exposuit: scilicet cum in remedium credulitatis eorum hoc factum esse arbitratur, quibus nullo modo credibile esset tot annos homines illius seculi uiuere potuisse, nisi eos et in hoc matura pubertas gignendorum filiorum credibiles faceret, id est, ut etiam si per breuissimos annos illos hoc  ipsum computare uoluissent, habilem semper in gignendis filiis inuenirent etatem, qui decem annos quales nunc habemus, centum suos conabantur astruere. Quam tamen opinionem predictus doctor nec confirmans, nec reprobans, sic finaliter claudit . »Quomodolibet, inquit, istud accipiatur, siue credatur ita factum, siue non credatur, siue postremo ita, siue non ita sit, recte fieri nullo modo dubitauerim.«

22. Post hec iam de incertis ad certa sine dubio mentis oculum dirigens, et de hac ipsa annorum diuersitate finalem disputationis sue sententiam promens, sic sequitur dicens : »Non uacat quod Septuaginta interpretes in plurimis que diuersa dicere uidentur, ex Hebreis codicibus  emendare ausus est nemo. Non enim est illa diuersitas putata mendositas; nec ego ullo modo putandum existimo. Sed ubi non est scriptoris error, aliquid eos diuino Spiritu, ubi sensus esset consentaneus ueritati, et predicans ueritatem, non interpretantium munere, sed prophetantium libertate aliter dicere uoluisse credendum est. Unde merito non solum Hebreis, uerumetiam ipsis, cum adhibet testimonia de Scripturis, uti apostolica inuenitur auctoritas.« Et hec siquidem dicens, quid etiam alios de hac annorum uarietate sensisse meminerit, relatione opinabili interponit. Sic enim dicit : »Inquiunt non esse credibile Septuaginta interpretes, qui uno simul tempore unoque sensu interpretati sunt, errare potuisse, aut ubi  nichil eorum intererat, uoluisse mentiri; Iudeos uero, dum nobis inuident, quod lex et prophete ad nos interpretando transierunt, mutasse quedam in codicibus suis, ut nostris minueretur auctoritas.

23. Ceterum hic doctor cum in iam dicti operis libro decimo sexto  etatis secunde faceret mentionem, sic dicit: »Secundo igitur anno post diluuium Sem, cum esset centum annorum, genuit Arfaxat. Arfaxat autem, cum esset centum triginta quinque annorum, genuit Cainam. Qui, cum esset centum triginta annorum, genuit Sala. Porro etiam ipse totidem annorum erat, quando genuit Heber. Centum uero et triginta quatuor agebat annos Heber, cum genuit Faleg, in cuius diebus diuisa est terra. Ipse autem Faleg uixit centum triginta  annorum, et genuit Ragau, qui centum triginta duorum annorum genuit Seruch. Et hic centum triginta annorum genuit Nachor. Et Nachor septuaginta nouem annorum genuit Thare, qui septuaginta annorum genuit Abraham. Fiunt itaque anni a diluuio usque ad Abraham mille septuaginta duo secundum uulgatam editionem, hoc est, interpretum Septuaginta. In Hebreis autem codicibus longe pauciores annos perhibent inueniri, de quibus rationem aut nullam aut difficillimam reddunt.«

24. Hec beatus Augustinus de annis breuibus Hebreorum, unde nulla ratio redderetur, exposuit. Qui tamen egregius doctor, si in breuitatem istam annorum ex Hebreorum codicibus proditam aliquod  periculum fidei, quod absit, instare uidisset, aut eamdem breuitatem contrariam temporibus natiuitatis Christi quolibet defendente inspiceret, qua coniectatur ab aduersariis fidei Christiane necdum adhuc sextam etatem seculi aduenisse, hic totum se ad respondendum conferret, hic etiam spirantibus uentis tota disputationis sue uela laxaret, ubi eum tale aliquid dicere loci opportunitas exspectaret, et non superius diceret: »De hac ipsa diuersitate annorum, quare sit factum ignoro,« cum ignorantie huius pena sit error, in quo Dominice natiuitatis contradicitur sacramento. Sed quia in hac ipsa annorum distantia nichil uidit esse contrarium quominus sexta etas seculi probaretur, non fuit quare aliquid quod sciendum sibi esset ex hac uarietate  annorum sequeretur pro etatibus agnoscendis, quas distinctas nouerat generationibus prefinitis. Cum siue illi breuiores anni secundum Hebreos, siue isti multiplices secundum codices nostros, patefacta, ut dictum est, generationum serie, non cogant nos aliud intelligere, nisi sextam etatem seculi esse.«

25. Iam uero quid ex hoc diuus Hieronymus sentiat, intuendum est, qui omnes annos ab initio mundi usque ad Christum in Chronicorum libro Eusebii, quem de Greco in Latinum uertit, non de Hebreis, sed de Septuaginta interpretum codicibus intelligere uoluit, id specialiter in prefatione sua premittens. Dicit enim: »Neque me fugit in Hebreis codicibus dissonantes etatum annos inueniri plus uel minus, prout interpretibus uisum est lectitari, sequendumque  illuc potius quod exemplariorum multitudo idem traxit.« Et hec uir ipse beate memorie Hieronymus dixit, qui diuinas Scripturas de Hebreo in Latinum eloquium uertit. Quis rogo iam non manifeste uideat illis prorsus de hac annorum supputatione Septuaginta interpretibus credere, qui multiplicem annorum seriem illam, prout dictum est, non interpretantium munere, sed prophetantium libertate proscripsisse creduntur?

26. Sufficiat ergo nunc usque probatum uobis fuisse, nullam esse annorum summam que temporibus natiuitatis Christi uideatur esse contraria. Similiter et quod etates seculi non annorum supputatio equa, sed generationum numerositas distributa distinguat; ac proinde quia et hoc probatum  est uobis, quibus codicibus de ipsis annis fidem adhiberi oporteat, ipsas quoque iam hinc mundi etates secundum Septuaginta interpretes cum annis suis [a 1Kb] supputatas accipite, et quam annorum summam unaqueque etas intra se uideat concludere, tandem aliquando confusi sentite. Hoc tantum admoneo, ne cuiquam illud uideatur esse contrarium, quod in tertia et quinta etate seculi non ipsarum generationum hic anni ponuntur, que secundum Euangelium Matthei posite sunt: quandoquidem generationes ipsas in eadem tertia et quinta etate seculi non sic cum suis annis dispositas, sicut in prima et secunda etate seculi, et annos pariter et generationes inuenimus ascriptas.



PRIMA AETAS.

 27. Premissis quinque diebus, in sexto die Adam formatus est. Adam annorum ducentorum triginta genuit Seth. Seth annorum ducentorum quinque genuit Enos. Enos annorum centum nonaginta genuit Cainam. Cainam annorum centum septuaginta  genuit Malahel. Malahel annorum centum sexaginta quinque genuit Iared. Iared annorum sexaginta duo genuit Enoch. Enoch annorum centum sexaginta quinque genuit Mathusalem. Mathusalem annorum centum sexaginta septem genuit Lamech. Lamech annorum centum octoginta octo genuit Ne. Ne annorum quingentorum [b 1Kb] factum est diluuium.



SECUNDA AETAS.

28. Sem [c 1Kb] anno secundo post diluuium genuit Arfaxat. Arfaxat annorum centum triginta quinque genuit Cainam. Cainam annorum centum triginta genuit Sala. Sala annorum centum triginta genuit Heber. Heber annorum centum triginta quatuor genuit Faleg. Faleg annorum centum triginta genuit Ragau. Ragau annorum centum triginta duorum  genuit Seruch. Seruch annorum centum triginta genuit Nachor. Nachor annorum septuaginta nouem genuit Thare. Thare annorum septuaginta genuit Abraham. Hec secunda etas, quam per denas generationes diximus currere, unam minus habet secundum codices Hebreos, que hic ponitur, id est, illam que dicitur Cainam. Quam tamen generationem et Septuaginta interpretes memorant, et Euangelium secundum Lucam confirmat. He autem due etates seculi, id est, una ante diluuium, altera post diluuium, ideo nullam habent difficultatem in peruentione annorum, quia directis generationum lineis currunt, sicut est unum ex altero propagatum.



TERTIA AETAS.

29. Tertia dehinc etas seculi sequitur, in qua  ideo post commemorationem Abrahe, Isaac, Iacob, et Ioseph per Hebreorum seruitutem in Aegypto, et tempora Iudicum anni queruntur, quia in generationes illas quatuordecim, que per Mattheum ab Abraham usque ad Dauid commemorantur, non ubique anni ipsi manifeste patescunt. Quod propterea dicimus, ne contrarium aliquid uideatur cuiquam, quod alius illic generationum, alius hic auctorum ordo seruetur, ubi anni queruntur: cum illic euidens tantumdem ordo generationum texatur, qui peruenit usque ad Christum; hic autem sola annorum ueritas describatur, que in annis fidem collocet temporum.

30. Abraham annorum centum genuit Isaac. Isaac annorum sexaginta genuit Iacob. Iacob annorum  nonaginta genuit Ioseph. Ioseph annos centum et decem uixit. Hebreorum seruitus in Aegypto annis centum quadraginta quatuor. Moses annis quadraginta rexit populum in eremo. Iosue annis uiginti septem. Othoniel annis quadraginta. Aoth annis  octuaginta. Debora annis quadraginta. Gedeon annis quadraginta. Abimelech annis tribus. Thola annis uiginti tribus. Iair annis uiginti duobus. Iepte annis septem. Abessa annis septem. Abdon annis octo. Samson annis uiginti. Heli sacerdos annis quadraginta. Samuel et Saul annis quadraginta.



QUARTA AETAS

31. In hac quarta etate si cuiquam forte contrarium esse uidetur, quod non ipse numerus quatuordecim generationum hic seruetur, qui in Mattheo complectitur, attendat inter Ioram regem, et Ionatham, omissa Athalia, tres reges in medio pretermisisse Mattheum, qui hic cum annis ponuntur, et in Euangelio detrahuntur, pro eo quod Ioram generi se miscuerat impiissime Iezabel, et idcirco usque ad  tertiam generationem memoria tollitur, ne in sancte natiuitatis ordine poneretur. Quanquam et illud pre ceteris considerare conueniat quod plures fuerunt successiones, pauciores autem generationes. Non enim que regum, eadem generationum sunt tempora. Unde et Mattheus eos quos ad generationem non putauit pertinere, preteriit. Sic, inquam, fiet, ut usque ad Iechoniam quatuordecim generationum numerus non offendat.

32. Dauid annis quadraginta. Salomon annis quadraginta. Roboam annis decem et septem. Abia tribus. Asaph annis quadraginta et uno. Iosaphat annis uiginti quinque. Ioram annis octo. Ochozias anno uno. Athalia annis septem. Ioas annis quadraginta. Amasias annis uiginti nouem. Ozias annis  quinquaginta duobus. Ionatham annis sex. Achaz annis uiginti sex. Ezechias annis uiginti nouem. Manasses annis quinquaginta quinque. Ammon annis duodecim. Iosias annis triginta duobus. Ioachim, qui et Iechonias, annis undecim. Sedecias annis undecim.



QUINTA AETAS.

33. Quinta etas a transmigratione Babylonis usque ad Christum: quam Mattheus per generationes sex sequitur, quia in progeneratoribus ipsis, ut pote in captiuitate constitutis, quis quot annis uixerit, non facile noscitur. Ideo melius numerus annorum etatis huius usque ad Christum per historias gentium cognoscendas adhibetur. Hebreorum captiuitas septuaginta  annis. Darius annis triginta quatuor. Huius tempore Iudeorum captiuitas absoluta est. Xerxes annis uiginti. Artaxerxes annis quadraginta. Darius [a 1Kb] decem et nouem annis. Artaxerxes annis quadraginta. Artaxerxes [b 1Kb] annis uiginti sex. Xerxes [c 1Kb] annis quatuor. Darius [d 1Kb] annis sex. Alexander quinque annis. Ptolomeus annis quadraginta. Philadelphus  annis triginta octo. Euergetes annis uiginti sex. Philopater annis decem et septem. Epiphanes annis uiginti quatuor. Philometer annis triginta quinque. Euergetes annis uiginti nouem. Soter annis decem et septem. Alexander annis decem. Ptolemeus annis octo. Dionysius annis triginta. Cleopatra annis duobus. Iulius Cesar annis quinque.



SEXTA AETAS.

34. »Octauius [e 1Kb] Cesar regnauit annos quinquaginta sex. Huius quadragesimo primo anno, iuxta quod Tertullianus Hieronymusque testantur, Christus Dei Filius de Maria semper uirgine nascitur,« et Tiberii imperatoris tempore crucifigitur, qui regnauit annis uiginti quatuor. Ab initio itaque seculi  usque ad tempus natiuitatis Christi, quando quadragesimus primus annus Octauiani Cesaris fuit, eueniunt anni 5325. Iam uero residuus annorum numerus a tempore natiuitatis Christi usque in presens in promptu est unicuique, et scire si uolet, et supputare si placet, assumptis uidelicet annis secundum eram ab ipsa Domini incarnatione. Aera enim inuenta est ante triginta et octo annos quam Christus nasceretur. Nunc autem acclamatur eram esse 724. Detractis igitur triginta et octo annis, ex quo era inuenta est, usque ad natiuitatem Christi, residui sunt 686 anni. Reliquum igitur huius sexte etatis tempus, id est, a presenti die usque in horam ipsam finis seculi quot annorum spatiis protendatur, soli Deo est cognitum. At  nunc sit gloria ipsi unigenito Christo Filio Dei, per quem repudiata interim manifeste patescit opinio illa uestra uanissima, qua et sextam adhuc etatem seculi exspectatis, et seculum istud in sex millibus tantum annis stare confingitis, quos iam et ipsos transactos esse probabitis, si studiosius attendatis. Repetendum est igitur quod audistis.

35. Ab initio enim mundi usque ad Christum computatos diximus annos 5325, quibus si addantur anni ab incarnatione Domini 686 usque in presentem diem, id est, quando serenissimus Eruigius princeps sextum imperii sui uidetur habere annum, computati sub uno 6011 anni efficiuntur. Quos etiam si iuxta aliorum historias computare  uelitis, propensiorem et maiorem fortasse annorum numerum comprobatis. Sic, inquam, transactis sex millibus annis, quid iam nunc Iudeorum falsitas agis, quando perdito regno et sacerdotio, traheris in errorem, et generationum nesciens ordinem, in solis annis tibi futuram collocas fidem? Ecce multipliciter uictus et conuictus es de etate seculi  sexta, et Christi natiuitate preterita. Nihil enim uerum quod respondeas inuenies, quia et per etates iuxta codices tuos generationum ordine patefacto succumbis, et per ipsam annorum summam secundum codices uulgate editionis manifeste deiiceris. O quam dolendus est error tuus! Nulla enim te prophetalis historia iuuat, nullus historicus ordo confirmat: iam signa tua non uides, iam non est propheta , nubibus enim  mandauit, ne pluant super te pluuiam ; et adhuc dicis nasciturum esse Christum? Exspecto, inquies, qui iam olim uenit in mundum. uere multum erras, multum desipis, multum stertis, grauiter enim corruisti, o Isrel; in iniquitatibus tuis collisus es, confractus es, conquassatus es. uiam perdidisti, uiam ergo sequere, ut per uiam uenias ad salutem. Amen.



SANCTI IULIANI EPISCOPI TOLETANI HOC EST CONTRAPOSITORUM SIuE CONTRARIORUM IN SPECIEM UTRIUSQUE TESTAMENTI LOCORUM, LIBRI DUO, Ex antiquo Fuldensi codice eruti, et auctori suo restituti.





ANDREAE SCOTI PRAEFATIO Eius editioni prefixa in Bibliotheca magna ueterum Patrum Coloniensi.

In sacram Scripturam questiones inuestigando scripsere olim complures. In his Hieronymus et Augustinus, maxima Ecclesie lumina. Tamen que huius nomine circumferuntur  Questiones ueteris ac Noui Testamenti beati Augustini non esse, sed heretici alicuius docet illustrissimus Bellarminus card. multis argumentis Iurisconsulti ad hec , e suis collectas Pandectis atque codicibus iuris, conciliare inuicem student. In sacris uero litteris, ut in Dei, que ipsa est ueritas, uerbo atque eloquio, nulla existunt reuera pugnantia, sed in speciem duntaxat, que facile e sanctis Patribus a theologis orthodoxe fidei queant componi ac conciliari. Anonymus quoque in hoc genere prodiit olim, titulo, hoc est, Locorum S. Scripture in speciem pugnantium, libris duobus, nimirum in uetus Nouumque Testamentum; sed quos quidam in tres libellos non recte diuiserit, epistolas apostolicas ab Euangeliis  segregando.

Nos nuper dum beatos Isidorum atque Hildefonsum de Sacris Ecclesie scriptoribus euolueremus, in Appendice Felicis de Iuliani episcopi Toletani scriptis incerti auctoris libellum huic Iuliano reddi obseruauimus, puta , quem natalibus suoque parenti nunc demum reddimus, auctoritatem Felicis secuti. Sic enim ille: »Scripsit et Iulianus librum de Contrariis, quod Grece uoluit titulo donare: qui in duos diuisus est libros, ex quibus primus dissertationes continet ueteris Testamenti, secundus, Noui.« Hactenus Felix Hispanus. Porro editum memini hoc opusculum a Ioanne Alexandro Brassicano iureconsulto, Basilee 1530. Decimo post anno Colonie Ceruicor. euulgauit ex codice, ni fallor, Fuldensi longe antiquissimo. Parisiis quoque cum Iunilio in Genesim exiit typis. Tractauit post idem argumentum Seraphinus Cumiranus Feltrensis e familia sodalium sancti Francisci hoc epigraphe libri duplicis: Conciliatio locorum communium sacre Scripture qui inter se pugnare uidentur. Is hanc nactus spartam mirifice illustrauit: nobis uero patrem auctoremque digito ueluti commonstrasse sit satis. uale.





EDITORIS HISPANI MONITUM.

Pauca sunt que post Andream Scotum moneamus lectorem: sed illud silentio preterire minime debemus, hocce opusculum ante ipsum sepe editum, absque auctoris nomine apparuisse: ipsumque primum fuisse qui eius germanum parentem quasi digito indicauerit, ut ipse loquitur. De quo nos ei gratulamur: uerum quod ille paulo timidius pronuntiauit, nos tanquam exploratum omnino atque indubitatum asserimus, huius opusculi non alium auctorem exstitisse preter nostrum Iulianum. Nemo  enim hactenus dubitauit scripsisse S. Scripture in duos libros diuisum, teste Felice eius successore. Quod uero huiusmodi tractatus is ipse sit quem edimus, amplius dubitare nos non patitur Apologeticum Sansonis, abbatis monasterii Pinamelariensis in Betica, et ecclesie S. Zoili parochi, scriptum anno 864 aduersus Hostigesium: opus ante paucos annos editum a P. Florez tomo XI Hispanie sacre. Cuius testimonium huiusmodi est, cui nemo refragari possit. In eo enim non semel laudatur opusculum S. Iuliani Toletani; neque id solum, sed et uerba ipsissima, qualia in interrogationibus et responsionibus reperiuntur: scilicet  in questione 16, 59, 115 et 129 libri primi, et 48 libri secundi. Quo luculentissimo argumento omnes difficultates euanescunt, que Guillelmo Caueo et Fabricio uise sunt presentem questionem de uero huius libri auctore implicatissimam reddere. Itaque si qui sunt mss. codices in Italia  cum nomine S. Bertharii, qui anno 856 abbas erat Casinensis, uita functus anno 883, uel ideo nomen illius preseferre dicendi sunt, quod ipsius cura aut opera exscripti fuerint, uel sub eodem titulo diuersas questiones, uel diuersis sententiis explicatas continent, quorum utrumque frequentissimum est, ut nemo prorsus ignorat. Certe quodlibet aliud excogitandum est potius, quam hocce opusculum abiudicemus Iuliano post apertissima Felicis et Sansonis testimonia.

Ad presentem editionem quod attinet, quoniam Lugdunensis edit. Biblioth. Patr., quam unice ad manus habuimus, pluribus mendis scatebat, curauimus Patrum sententias, quibus uniuersum opus intextum est, ad meliores illorum editiones conferre atque emendare: sobrie tamen cauteque id egimus, habentes pre oculis, S. Iulianum non tam sententiarum uerba quam sensum aliquando referre. Sed neque in ipsis uerbis continuo correximus si quid ab editis discrepant: quoniam sepissime S. doctoris lectio probabilis, nonnunquam uerosimilior est, ut dubitare nemo possit S. Iulianum emendatissimos codices SS. PP. manibus uersasse. Questionum deinde ordinem ante perturbatum correximus; ut deinceps questiones non solum librorum S. Scripture, sed etiam in unoquoque libro capitum ordinem sequerentur. Insuper ex Sansonis Apologetico suppleuimus questionem 70 lib. I, ab ipso laudatam cap. 24 lib. II, queque in ceteris editionibus desiderabatur. Nihil deinde non egimus ut editio sit absolutissima, quantum fieri possit.





LOCORUM IN SPECIEM PUGNANTIUM IN SEQUENTIBUS LIBRIS DUOBUS INDEX ALPHABETICUS.



A
     Abba, Pater, nos clamamus in Spiritu sancto:
    Abba, Pater, Spiritus filii clamat in nobis.
     Accedite ad Dominum et illuminamini:
    Lucem inaccessibilem illam nemo uidet.
     Adam primum creatus est, deinde Eua:
    Adam et Eua simul creati leguntur.
     Adorabis Dominum Deum tuum:
    Adorate scabellum pedum eius.
     Aduersarius quis erit, si Deus pro nobis?
    Aduersarius uester diabolus querit quem deuoret.
     Aegyptiis Dominus Saluatorem mittet:
    Aegyptios Dominus percutiet plaga.
     Angeli in eum prospicere desiderant:
    Angeli semper uident faciem Patris mei.
     Angeli semper uident faciem Patris mei:
    Angeli omnes in ministerium sunt missi.
     Anima hominis ad Patrem aduocatur:
    Anima domum Patris obliuisci iubetur.
     Anime in Aegyptum uenientes septuaginta.
    Anime in Aegyptum uenientes septuaginta quinque.
     Animam non possunt occidere:
    Anima mea malis repleta est.
     Animalia non reuertebantur cum incederent:
    Animalia ibant et reuertebantur.
     Animalia quedam ex lege Moysi immunda:
    Animalia quedam etiam in arca Ne immunda.
     Anni peregrinationis in Aegypto quadringenti:
    Anni peregrinationis in Aegypto quadringenti triginta.
     Anno secundo Nabuchodonosor somnium est factum:
    Anno tertio pueri adducti sunt.
      Anno primo Cyri regis Daniel fuit:
    Anno tertio Cyri regis Daniel fuit.
     Aquas in plateis diuide:
    Aquas tu solus habeto.
     Argue, increpa in omni patientia:
    Argue cum omni imperio.
     Ascendit Elias in celum:
    Ascendit in celum nemo, nisi qui descendit, etc.
     Auersus es ab ira tua:
    Auerte iram tuam a nobis.
     Aure audietis, persona Filii loquitur:
    Aure audietis, persona Spiritus sancti loquitur.

B
     Baptismus in nomine Patris, et Filii, et Spiritus sancti:
    Baptismus in nomine Iesu Christi.
     Beatus qui non est compunctus tristitia delicti:
    Lugete et plorate.
     Beatus qui suffert tentationem:
    Ne nos inducas in tentationem.
     Beneficium cum electione:
    Beneficium sine electione.
     Bonum in me non habitat:
    uiuo, non ego, sed uiuit in me Christus.
     Bonum faciens non est usque ad unum:
    Bonum faciens est populus Dei.
     Bonus homo de bono thesauro profert bona:
    Bonus nemo nisi solus Deus.
     Bona omnia et Dominus et seruus:
    Bonus nemo nisi solus Deus.
     Bona ualde erant omnia:
    Bona quedam non erant, sed immunda.

C
     Calceamentum solue de pedibus tuis:
    Calceamenta habebitis in pedibus uestris.
     Calix uini meri plenus:
     Calix plenus misto.
     Carne mea uidebo Deum Saluatorem meum:
    Caro et sanguis regnum Dei non possidebunt.
     Carne non uiuimus, nec secundum carnem militamus:
    Carnalis ego sum, Paulus ait.
     Caro non prodest quidquam:
    Carnem meam non edens non habet uitam.
     Christus ex semine Dauid secundum carnem:
    Si nouimus Christum secundum carnem, iam non nouimus.
     Circumcisio prodest, si legem custodias:
    Si circumcidamini, Christus nichil prodest.
     Circumcisis Christus nichil prodest:
    Circumcidit Timotheum discipulum Paulus.
     Clama, ne cesses:
    Clamor tollatur a uobis.
     Clamans laboraui, rauce facte sunt fauces mee:
    Sicut agnus non aperuit os suum.
     Confusio est adducens peccatum:
    Confusio est adducens gloriam.
     Contendere noli uerbis:
    Contradicentes reuincere debent episcopi.
     Cor meum iucundetur:
    Cor meum timeat nomen tuum.
     Cor regis in manu Dei est:
    Cor Nabuchodonosor secundum uoluntatem suam fuit.
     Corruptio carnis Christi negata:
    Corruptio carni Christi attributa.

D
     Da bono, et non peccatori:
    Da omni petenti te.
     Deum se uidisse Iacob testatur:
    Deum nemo uidit unquam.
     Deus auctor et creator boni:
    Deus faciens pacem, et creans malum.
     Dederunt potum, acetum cum felle:
    Dederunt in escam meam fel.
     Deus erat in Christo, mundum reconcilians sibi:
    Deus, Deus meus, quare me dereliquisti?
     Deus ad iracundiam prouocatus:
    Deus ad iracundiam prouocandus.
     Deus iustus et uerax est:
    Deus frustra Iob afflixit.
     Deus non mentitur, nec mutatur:
    Deus mutauit sententiam cum Niniuitis.
     Deus septimo die requieuit:
    Deus usque modo operatur.
     Deus uult omnes homines saluos fieri:
    Deus cui uult miseretur, et quem uult indurat.
     Diabolus nominauit Christum Filium Dei:
    Diabolus explorat, an sit Filius Dei.
     Die primo angeli, sexto homo creati sunt:
    Die una angeli et homo creati leguntur.
     Dies una creationis mundi:
    Dies septem creationis mundi.
     Dies uespere et mane fuit:
    Sidera deinde quarto die facta.
     Diligite amicos uestros, et non inimicos:
    Diligite inimicos uestros.
     Dolores et tribulationes inuenerunt me:
    Dolores et tribulationes ego inueni.
     Dormienti Deo dicitur, exsurge, Domine:
    Neque dormitabit, neque dormiet.
     Dulcedo uoluminis Ezechielis in ore:
    Amaritudo in indignatione spiritus.

E
     Ecclesia una est:
    Ecclesiis septem scripsit Ioannes.
     Escam fenum ut bos comedit:
    Esca eius electa est.
      Exauditus non est Dauid clamans ad Dominum:
    Exauditus est Dauid clamans ad Dominum.

F
     Fermentum de sacrificiis abiiciendum:
    Fermentatus panis adhibendus.
     Filii Abrahe Iudei sunt dicti:
    Filii diaboli Iudei dicti.
     Filium Dei se fore Paulus exspectat:
    Filios Dei nos esse Paulus predicat.
     Filius Dauid Christus est:
    Cur Dauid ipsum Dominum uocat?
     Fides sine operibus mortua:
    Fides, ei qui non operatur, reputatur ad iustitiam.
     Frustra nichil facit Deus:
    Frustra ipse Iob afflixit.
     Fugite persecuti in aliam ciuitatem:
    Fugit mercenarius, dat animam pastor.

G
    . Gazophylacium sacerdotum ad meridiem:
    Gazophylacium sacerdotum ad aquilonem.
     Generationem eius quis enarrabit?
    Generatio eius sic erat.
     Gentes heredes fore notum fuit ueteribus:
    Gentes heredes esse non notum aliis.
     Gloriatio Pauli tantum in cruce Domini:
    Gloriatio Pauli in infirmitatibus suis.

H
     Heliam se non esse Ioannes ait:
    Heliam ipsum esse Christus dixit.
     Homo ad imaginem Dei factus:
    Deus quis similis tibi?
     Homo de limo factus:
    Homo manibus Dei factus.
     Homo sexto die factus:
    Homo non erat qui operaretur terram.
     Homo centum uiginti annos uiuet:
    Homo multos plures annos uixit.
     Honora patrem, quartum mandatum:
    Honora patrem, primum mandatum.

I-I
     iehsu in iudicium in hunc mundum uenit:
    iehsu uenit, non ut iudicet mundum.
     iehsu dictus est sedens a dextris Patris:
    iehsu uisus est stans a dextris Patris.
     iehsu quadraginta dies cum discipulis post resurrectionem:
    iehsu dixit discipulis: Cum adhuc essem uobiscum.
     Imitatores Dei estote: Paulus ait.
    Imitatores mei stote: Paulus ait.
     Immutabilis Dauid promissus est:
    Mutabilis Dauid mox effectus est.
     Impii uidebunt in quem pupugerunt:
    Impius tollatur, ne uideat claritatem Domini.
     Inimico tuo ne credideris in eternum:
    Inimico tuo esto consentiens in uia.
     Iniquos persequitur malum:
    Iniquis bene est omnibus.
     Initium peccati superbia est:
    Initium peccati cupiditas est.
     Interpres Gabriel erit:
    Interpres non erat.
     Inuocantibus omnibus prope est:
    Inuocabunt me, et non exaudiam.
     Inuocabunt me, et non exaudiam:
    Inuocantibus te omnibus misericors es:
     Iob seipsum reprehendit:
    Iob amicis tribus prefertur.
     Iob desperasse legitur:
    Iob parci sibi desiderauit.
      Iob uias suas redarguit:
    Iob scit, quod iustus sit.
     Ioannes Christum, uenisse predicauit.
    Ioannes, an iehsu sit Christus, quesiuit.
     Ioannes, non manducans neque bibens:
    Ioannis esca locuste et mel.
     Irascimini, et nolite peccare:
    Iram omnem deponite.
     Iracundia a Deo longe est:
    Iracundia et furor cum Deo est.
     Isrel quarta generatione exiens de Aegypto:
    Isrel quinta generatione exiens de Aegypto.
     Iudicium Patri attributum:
    Iudicium omne Filio dedit.
     Iudicia oris tui omnia pronuntiaui:
    Iudicia Dei inscrutabilia sunt.
     Iudiciis tuis non declinaui:
    Iudicia tua doce me.
     Iurabitis per nomen meum:
    Iurare nolite omnino.
     Iustificabitur in conspectu tuo non omnis uiuens:
    Elegit nos, ut essemus sancti.
     Iustificationes tuas in corde abscondi:
    Iustificationes tuas doce me.
     Iustus manducans repleuit animam suam:
    Iustus Paulus esuriit sitiuitque.
     Iuste omnia disponis:
    Non puniendum condemnas.

L
     Laus Corinthiorum, quod nichil desit eis:
    Schismata et contentiones in Corinthiis.
     Laus eius semper in ore meo:
    Laudem septies in die dixi tibi.
     Laudabunt te, Domine, non mortui:
    Laudabo nomen tuum in eternum.
     Laudet te os alienum:
    Laudat se Iob de multis.
     Legem Paulus se non destruere testatur:
    Legem destrui a Paulo predicatur.
     Lex sancta et iusta est:
    Lex uirtus peccati est.
     Lex ubi non est, ibi nec preuaricatio est:
    Preuaricatores omnes peccatores terre.
     Lex iusto non est posita:
    Legem pone mihi, Domine.
     Lex ubi non est, ibi nec peccatum imputatur:
    Peccatum Cain et patriarche agnouerunt.
     Lex ubi non est, ibi nec preuaricatio est:
    Peccato omnes obnoxii sunt.
     Locutus sum palam mundo:
    Locutus sum hec in prouerbiis.
     Longeuitas uite promissa est:
    Longeuitas uite deplorata est.

M
     Magistrum se dici Christus noluit:
    Magistrum se Christus et Dominum asseruit.
     Magnitudinis eius non est finis:
    Magnus super omnes, qui in circuitu eius sunt.
     Maior seruiat minori:
    Maior adoratur a minori.
     Maledici regnum Dei non possidebunt:
    Maledixit Paulus Ananie.
     Mandatum non nouum scribo uobis:
    Mandatum nouum do uobis.
     Mandatum tuum latum nimis:
    Porta angusta est uite.
     Mendax omnis homo:
    Mendax non Dauid hec loquens.
     Mirabilia multi sancti fecerunt:
    Mirabilia magna solus Deus facit.
     Mori Paulus cupit, et esse cum Christo:
     Mori non uult Paulus, sed superuestiri.
     Mors super illos ueniet:
    uiuentes descendunt ad inferna.
     Mortem quis non uidebit?
    Mortem non uidebit, sermonem Dei seruans.
     Mulieribus docere non permittitur:
    Mulieribus docendi potestas datur.
     Multa habeo uobis dicere:
    Omnia nota feci uobis.
     Multifariam multisque modis locutus est Deus:
    Semel locutus est Deus.
     Multiplicauit uulnera mea sine causa:
    Nihil in terra sine causa.
     Multiplicati sunt nimis:
    Pauci facti sunt.
     Mundi corde Deum uidebunt:
    Satan inter filios Dei astitit.

N
     Nemo ascendit in celum, nisi qui descendit, etc.
    Ubi ego sum, illic et ministri mei erunt.
     Nemo potest dicere Dominum Iesum, nisi in Spiritu sancto:
    Non omnis qui dicit mihi, Domine, Domine, introibit, etc.
     Nocens, in opere malo non permaneas:
    Nocens noceat adhuc.
     Nomen Dei est, Quis est?
    Nomen Dei est, Deus Abraham, etc.
     Nouit Dominus et decipientem et deceptum:
    Nunquam noui uos, dicit Dominus.
     Numerus nunquid est militum eius?
    Decies millies assistebant ei.
     Nunquid de bobus cura est Deo?
    Homines et iumenta saluos facies, Domine.

O
     Oblatio uictimarum instituta:
    Oblatio uictimarum Deo odiosa.
     Omnia nuda et aperta oculis eius:
    uidebo, ait Dominus, an sit ita.
     Omnis hypocrita non ueniet in conspectu Dei:
    Omnes gentes congregabuntur ante eum.
     Onera portate alter alterius:
    Onus suum quisque portabit.
     Onus meum leue est:
    uias duras ego custodiui.
     Opera iustitie per peccatum perduntur.
    Opera cuiusque per ignem ponderantur.
     Opera uestra ne faciatis coram hominibus:
    Opera uestra uideant homines.
     Oratio tua non iteranda:
    Oratio sine intermissione fienda.
     Oues alias habeo adducendas:
    Non sum missus nisi ad oues Isrel.

P
     Pacem meam do uobis:
    Pacem non ueni mittere in terram.
    . Parcis minime delinquenti:
    Parcis peccatis meis.
     Pater et ego unum sumus:
    Pater maior me est.
     Patrem nolite uobis uocare super terram
    Patres nostri omnes sub nube fuerunt.
     Paulus aliquando sine lege uixit:
    Paulus octaua die circumcisus fuit.
     Paulus aliquando sine lege uixit:
    Paulus Hebreus ex Hebreis.
     Paulus abundantius se laborasse dicit:
    Paulus se infirmum omnium sanctorum ait.
     Paulus primum in Arabiam abiit:
    Paulus primum Damasci commoratus est.
     Pax in sublimibus habetur:
     Rex Persarum restitit angelo.
     Peccasse Iob se accusat:
    A corde suo reprehendi se negat.
     Peccatum parentum in filiis redditur
    Peccatum parentum non in filiis redditur.
     Peccatum Christus non fecit:
    Peccatum Christus pro nobis fecit.
     Peccatum quod operor non intelligo:
    Peccatum non cognouimus, nisi per legem.
     Peccatum Iudei ante aduentum Christi habuerunt:
    Peccatum non haberent, si non uenisset Christus.
     Peccatum uestrum nunc manet:
    Peccator Paulus primus legitur.
     Peccatum non facit, omnis qui est ex Deo:
    Peccatum nos non habere si dixerimus, etc.
     Peccatum non facit ex Deo natus:
    Filios genui, ipsi autem spreuerunt me.
     Peccato omnes obnoxii sunt:
    Peccatores multi per inobedientiam unius.
     Peccator cum ingemuerit, saluus erit
    Peccatorem Deus non exaudit.
     Peccatoribus se Deus non commiscet:
    Peccatoribus se Christus accommodauit.
     Perfectionem Paulus abesse testatur:
    Perfectionem Paulus adesse significat.
     Personam filii loquentis Ioannes demonstrat:
    Personam Spiritus sancti loquentis Paulus dicit.
     Petite in nomine meo, et accipietis:
    Petiit Paulus ter, nec impetrauit.
     Placeat unusquisque proximo suo:
    Si hominibus placerem, seruus Christi non essem.
     Placete omnibus per omnia, sicut ego omnibus placeo:
    Si hominibus placerem, seruus Christi non essem.
     Potestas non est, nisi ex Deo:
    Regnauerunt ipsi, sed non ex me.
     Precepta dedi eis non bona:
    Precepta et iusta et bona sunt.
     Predicatores bonos uult Deus:
    Predicatores etiam malos admittit.
     Principes mali, non ex Deo:
    Principes etiam mali ex Deo.
     Prole carentes, maledicti:
    Prole etiam carentes, benedicti.
     Promissio Dei Dauid facta:
    Promissio Dei immutata uisa.
     Promissio domui Heli facta est:
    Promissio eadem immutata est.
     Prophetam se esse Amos negat:
    Prophetam ipsum esse nos nouimus.

Q
     Querentes animam eius uim faciebant:
    Querentes non sunt animam eius.

R
     Rector mundi secundum omnes Scripturas Deus:
    Rectores mundi aduersarii nostri.
     Redemptionem corporis Paulus sperat:
    Redemisse nos Christum Paulus predicat.
     Reges regnauerunt, non ex me:
    Reges regnare facit, etiam hypocritas.
     Regnauit cum Christo mille annos:
    Semper cum Domino erimus.
     Resurget minime homo dormiens:
    Resurgemus quidem omnes.

S
     Sabbatum sanctificandum:
    Sabbatum Deo odiosum.
      Sacerdos quosdam mortuos non contingat:
    Sacerdos mortuos omnino non contingat.
     Sacrificium Deo immola:
    Sacrificium si uoluisses, dedissem.
     Saluum me fac de limo profundi:
    Infixus sum in limo profundi.
     Sanguinem comedere prohibitum:
    Sanguinem comedere preceptum.
     Sedet Dominus a dextris tuis:
    Sede a dextris meis.
     Semper uobiscum ero ad consummationem seculi:
    Semper pauperes uobiscum habebitis, me non semper.
     Sententiam Dei Daniel immutabilem nouit:
    Sententiam Dei mutandam persuasit.
     Silentium sibi Ieremias indixit:
    Silentium idem postea soluit.
     Similis quis erit Deo?
    Similes erimus ei.
     Species non est ei, neque decor:
    Speciosus forma pre filiis hominum.
     Spiritus Domini repleuit orbem terrarum:
    Spiritus Domini discurrens, et mobilis dicitur.
     Spiritus Domini bonus esse dicitur:
    Spiritus Domini malus in Saul.
     Spiritus Domini super me, iehsu ait:
    Spiritus sanctus nondum erat datus.
     Spiritus dona ad mensuram dantur:
    Spiritum ad mensuram Deus non dat.
     Subiecta omnia sub pedibus Christi:
    Subiecta nondum omnia sub pedibus eius.

T
     Tempestas demersit me:
    Tempestas aque non me demergat.
     Tentat uos Deus:
    Tentat neminem Deus.
     Tentatio ut absit oramus:
    Tentatio beatos facit.
     Terra sexta die creata, non legitur in Genesi:
    Terra sexta die creata legimus in psalmo.
     Terra in eternum stabit:
    Terra et omnia auferuntur.
     Terra fundata super nichilum:
    Terra fundata super aquas.
     Timeas Dominum, et neminem alium:
    Timeat uxor uirum, et seruus Dominum.
     Timor non est in caritate:
    Timor Domini castus permanet.
     Tristes discipuli fuerunt Domini:
    Tristantem mecum non inueni.
     Tunicas duas Moyses habere iussus est:
    Tunicas duas discipuli prohibiti sunt habere.

U - u
     uie uniuerse Domini misericordie et ueritas:
    uie omnes Domini ueritas.
     uiam iniquitatis ambulans non reuertetur.
    uiam iniquitatis ambulans Paulus reuersus est.
     uias Domini non ambulabunt iniqui:
    uias Domini Paulus iniquus ambulauit.
     uirga discipulis prohibita:
    uirga tantum ferenda admissa.
     uirga Corinthis minatur:
    Mansuetudo Galatis precipitur.
     Uxor subiicienda uiro:
    Uxor audienda a uiro.
     Uxores odire Christus iubet:
    Uxores diligere Paulus docet.







[LIBRI II ANTIKEIMENON.]



HOC EST CONTRARIORUM SIuE CONTRAPOSITORUM LIBER PRIMUS Questiones ex ueteri Testamento in speciem pugnantes, earumque dilucidas solutiones succinctim comprehendens.



EX LIBRO GENESEOS.



INTERROGATIO PRIMA .

Quomodo in illis primis diebus factum uespere et mane scribitur, cum in quarto die facta sint sidera, per que dies a noctibus distinguuntur? Sic enim in quarto die dixisse Dominus legitur: Fiant sidera in firmamento celi, ut luceant super terram, et diuidant inter diem ac noctem, et sint in signa, et tempora, et dies et annos . Quomodo iam Deus diuiserat inter diem et noctem, si hoc quarto die sidera faciunt?



RESPONSIO.

Restat ut intelligamus per tres illos dies qui sine sole uel luna fuerunt, in ipsa quidem mora temporis distinctiones ipsas operum sic appellatas, id est, uesperam  propter transactionem consummati operis, mane propter inchoationem futuri operis, de similitudine scilicet humanorum operum, quia plerique mane incipiunt, et ad uesperam desinunt. Hoc autem quod in quarto die dicitur: Diuidant inter diem et noctem, et cetera, sic debemus accipere, tanquam si diceretur: Sic inter se diuidant inter diem et noctem, ut soli dies detur, nox uero lune et sideribus ceteris. In tres ergo illos dies iam diuisio facta fuerat inter noctem et diem, sed nondum inter sidera, ut iam certum esset de siderum numero, quid per diem et quid per noctem appareret hominibus.



INTERROGATIO II .

Cum in Genesi non inueniatur scriptum quia Deus in sexto die fundauerat terram, sed tantum animalia  et hominem , quomodo Psalmista in titulo psalmi nonagesimi secundi quasi e contrario uidetur dicere: Laus cantici ipsi Dauid, in diem ante sabbatum, quando fundata est terra?



RESPONSIO AUGUSTINI .

» [a 1Kb] Sexto die fecit Deus hominem ad imaginem suam: et sexto seculo uenit Dominus iehsu Christus, ut reformaretur homo ad imaginem Dei. Primum enim tempus tanquam primus dies, ab Adam usque ad Ne;  [b 1Kb] secundum a Ne usque ad Abraham; tertium tempus, quasi tertius dies ab Abraham usque ad Dauid; [c 1Kb] quartum usque ad transmigrationem Babylonie; [d 1Kb] quintum usque ad predicationem Ioannis: [e 1Kb] sextum tempus tanquam sextus dies, a Ioanne usque in finem. [f 1Kb] In hoc sexto die Christus de uirgine natus est, hoc die spiritalis terra fundata est, id est Ecclesia. Fundamentum enim nemo potest ponere, preter id quod positum est, quod est Christus iehsu . Cum ergo omnes qui credunt per uniuersam terram immobiles sunt in fide, fundata est terra, et tunc fit homo ad imaginem Dei, [g 1Kb] quia illic figuratus est.«



INTERROGATIO III .

Cum primo die angeli, sexto homo creatus sit , quomodo Dominus ad Iob loquitur, quasi simul angelum et hominem creauerit? Dicit enim: Ecce Beemoth, quem feci tecum .



RESPONSIO GREGORII .

»Simul creati sunt, non unitate temporis, sed cognitione rationis [h 1Kb] . Scriptum namque de homine est: Faciamus hominem ad imaginem et similitudinem nostram . Et per Ezechielem ad Satan dicitur: Tu signaculum similitudinis plenus sapientia, et perfectus decore, in deliciis paradisi Dei fuisti . In cuncta igitur creatura homo et angelus simul conditus exstitit, quia ab omni creatura irrationabili distinctus processit.«



INTERROGATIO Iu .

Cum in Genesi scriptum sit: Fecit Deus hominem  ad imaginem et similitudinem suam , quomodo propheta in psal. LXX, quasi non sit homo ad similitudinem Dei formatus, dicit: Deus, quis similis tibi ?



RESPONSIO.

Aliud est si peruerse quis uelit fieri similis Deo, id est, per superbiam, sicut diabolus, qui dixit: Ero similis altissimo ; et aliud, si per obedientiam et adimpletionem preceptorum eius similitudinem  Dei in se reportet. Homo enim suadente diabolo dum peruerse uoluit fieri similis Deo, captiuus est sub seductore suo. Ecce ipse hic clamat, qui ab illo ceciderat, et dicit: Deus, quis similis tibi? quia in ipso utique captiuo homine similitudo Dei perierat, cum per superbiam Deo esse similis cupiebat. At uero ad suam nos Deus similitudinem facit, cum preceptis suis nos admonet inherere, cum tales nos uult fieri sicut et ipse est, cum per Scripturam suam clamat: Sancti estote, quia et ego sanctus sum . Nam etiam cum dicit: Diligite inimicos uestros, orate pro eis qui uos persequuntur: benefacite his qui oderunt uos , ad similitudinem suam nos hortatur. Denique quid adiungit? Ut sitis filii Patris uestri, qui in celis  est . Quid enim? ipse facit hoc? Facit certe, quia solem suum oriri facit super bonos et malos, et pluit super iustos et iniustos. Qui ergo bene uult inimico suo, Deo similis est: nec ista superbia, sed obedientia est. Quare? Quia ad imaginem Dei facti sumus. Ergo quisquis uult ita similis esse Deo, ut ad illum stet, fortitudinem suam, sicut scriptum est , ab illo [a 1Kb] custodiat, non ab illo recedat: ei coherendo signetur tanquam ex annulo cera: uere custodiet imaginem ad quam factus est. Porro autem si peruerse uoluerit imitari Deum, ut quomodo Deus non habet a quo regatur, sic ipse uelit sua potestate uti, quid restat, nisi ut recedens ab eius calore, torpescat? Etiam quodammodo alienus redditus ab imagine Dei, quasi captiuus clamet: Domine, quis similis  tibi? Tanquam si diceretur: Ecce ego uolui peruerse esse similis tibi, et factus sum similis pecori; nam sub tua dominatione uere tibi similis eram: sed homo in honore positus non intellexi, comparatus sum iumentis insensatis, et similis factus sum [b 1Kb] illis . Iam ergo hic non in similitudine Dei positus, sed in similitudine iumentorum constitutus, clamat cum dicit: Deus, quis similis tibi? .



INTERROGATIO u .

Cum scriptum sit: Erant omnia ualde bona , quomodo in lege quedam animalia uocantur immunda ?



RESPONSIO.


Immunda appellata sunt usui, non creationi; horum enim in cibum usus pro quibusdam figuris diuina interdictus lege cognoscitur.



INTERROGATIO uI .


Cum in Genesi omnia ualde bona dicantur , et in aliis subsequentibus multa bonitatis nomine censeantur, Christus quoque in Euangelio et bonum hominem, et bonum seruum pronuntiet , cur idem Dominus e contrario loquitur: Nemo bonus, nisi solus Deus ?



RESPONSIO.

Omnia que Scriptura bona pronuntiat, secundum se bona esse dubium non est. Tamen si respiciamus ad bonitatem Dei, nullus eorum pronuntiabitur bonus, dicente Domino: Nemo bonus, nisi solus Deus. Cuius intuitu etiam ipsi apostoli, qui electionis merito bonitatem generis humani multis excesserant  modis, mali esse dicuntur, Domino ad eos ita loquente: Si ergo uos cum sitis mali, nostis bona data dare filiis uestris, quanto magis Pater uester, qui in celis est dabit bona petentibus se ?



[c 1Kb] INTERROGATIO uII .

Cum Deus auctor uel creator mali non sit, dicente Scriptura  quod creauit omnia bona ualde: quomodo [d 1Kb] ipse Dominus loquitur per Isaiam quasi e contrario dicens: Ego Dominus, et non est alter, formans lucem, et creans tenebras, faciens pacem, et creans mala ?



RESPONSIO.

[e 1Kb] Bonus Deus, secundum quod in Genesi legitur, bona cuncta creauit: mala autem, que se creare [f 1Kb] dixit, non similiter per naturam se creare perhibuit.  Neque enim mala , que nulla sua natura subsistunt, a Deo creantur. Sed creare se mala Dominus indicat, cum res bene conditas, nobis male agentibus in flagellum format: ut ea ipsa et per dolorem, quo feriunt [g 1Kb] , delinquentibus mala sint, et per naturam qua existunt, bona. Unde et uenenum mors quidem est homini, sed uita serpenti. Bene itaque dicitur: Formans lucem, et creans tenebras, quia cum per flagella exterius doloris tenebre creantur, intus per eruditionem lux mentis accenditur. Faciens pacem, et creans mala, quia tunc nobis pax cum Deo redditur, cum hec que bene sunt condita, sed non bene concupita, in ea que nobis mala sunt flagella uertuntur. Per culpam quippe Deo discordes existimus [h 1Kb] . Dignum  ergo est ut ad pacem illius per flagella redeamus, ut cum unaqueque res bene condita nobis in dolorem uertitur, correcti [i 1Kb] mens ad auctoris pacem humiliter reformetur.



INTERROGATIO uIII .


Cum in Genesi septem primi dies legantur, per quos Deus uniuersam creationem perfecit, iuxta quod scriptum est: Et requieuit die septimo ab omni opere suo , quomodo e contra ibi post aliqua unus dies tantum legitur, in quo uniuersa mundana conditio sit creata? Dicit enim: Iste generationes celi et terre quando create sunt, in die quo fecit Dominus celum et terram, et omne uirgultum agri , etc.



RESPONSIO.

Qui superius per dies singulos condita omnia retulit, qualiter simul omnia uno die creata subiunxit, nisi ut liquido ostenderet, quod creatura omnis simul per substantiam exstitit, sed non simul per  speciem processit? Rerum quippe origo [a 1Kb] simul creata , sed simul species formata non est: et quod simul exstitit per substantiam materie, non simul apparuit per substantiam [b 1Kb] forme. Cum enim simul factum celum et terra dicitur [c 1Kb] , simul spiritalia et corporalia, simul quidquid de celo oritur, simul factum quidquid de terra producitur, indicatur. Sidera quippe quarto die [d 1Kb] in celo facta perhibentur: sed quod quarto die processit in specie, primo die in celi substantia exstitit per conditionem. Item in primo creata [e 1Kb] terra dicitur, et tertio arbusta condita, et cuncta terre uirentia scribuntur [f 1Kb] . Sed hoc quod die tertio in specie apparuit, primo die in ipsa [g 1Kb] , de qua ortum est, terre substantia conditum fuit. [h 1Kb] Scriptum est enim:  Qui uiuit in eternum, creauit omnia simul 



INTERROGATIO IX .

Cum in Genesi scriptum sit: In septimo die requieuit Deus ab omni opere suo , quomodo e contra Christus in Euangelio dicit: Pater meus usque modo operatur, et ego operor ?



RESPONSIO.

Requieuit die septimo, quia deinceps nullam creaturam nouam fecit. Usque nunc operatur, quia omnia ex eis facit, que in illis sex diebus mysticis fecit: quia que tunc primordialiter condidit, nunc potentialiter administrata regit. Ergo requieuit a condendis generibus creature, non autem cessauit  ab opere regendi, uel administrandi omnia que creauit.



INTERROGATIO X .

Cum Scriptura Genesis in sexto die creatum hominem narret, quomodo post ipsam creationem hominis, uel euolutionem septem dierum ibi scribitur: Non enim pluerat Dominus super terram, et homo non erat qui operaretur eam ? Cur non erat homo qui operaretur terram, qui iam sexto die factus fuerat?



RESPONSIO.


Hoc recapitulando commemorat. Quia quando fecit Deus uiridia agri, nondum pluerat, nondumque homo factus fuerat.



INTERROGATIO XI .

Cum in Genesi, quando Deus hominem fecit, tantum simpliciter referatur: Fecit Deus hominem de limo terre , quomodo Psalmista dicit: Manus tue fecerunt me, et plasmauerunt me ?



RESPONSIO AUGUSTINI .

»Cur, inquit, quibusdam uisum fuerit uerbo Deum fecisse cetera, hominem uero uelut aliquid precipuum fecisse manibus suis; non uideo, nisi forte quia ex puluere formatum legitur hominis corpus,  non potuisse fieri nisi manibus arbitrantur. Nec attendunt quod in Euangelio de uerbo Dei scriptum est: Omnia per ipsum facta sunt , non posse constare, si non per uerbum factum est etiam corpus humanum. Sed adhibent testimonium psalmi [i 1Kb] , et dicunt: Ecce ubi apertissime clamat homo: Manus tue fecerunt me, et plasmauerunt [i 1Kb] me; quasi non etiam aperte dictum sit: uidebo celos, opera digitorum tuorum ; et illud: Et opera manuum tuarum sunt celi ; multoque apertius: Et aridam terram manus eius finxerunt . Manus ergo sunt potestas Dei. Aut si pluralis numerus eos mouet, quia non dictum est Manus tua, sed manus tue, accipiant manus Dei uirtutem et sapientiam Dei ,  que utraque unus dictus est Christus, qui etiam intelligitur brachium Domini, ubi legitur: Et brachium Domini cui reuelatum est ? Aut accipiant manus Dei Filium et Spiritum sanctum, quia et Spiritus sanctus cooperator est Patris et Filii. Unde et Apostolus: Omnia hec operatur unus atque idem spiritus . Propterea quippe unus dixit, ne tot spiritus quot opera putarentur, non quod sine Patre et Filio Spiritus operetur.«



INTERROGATIO XII .

Cum post creationem Ade specialiter Scriptura dicat: Immisit Deus soporem in Adam, et tulit unam de costis eius, et repleuit carnem pro ea, et edificauit Deus costam, quam tulerat de Adam, in mulierem  , quomodo contra hoc tunc creata esse dicatur mulier quando et uir, eadem Scriptura dicente de sexto die: Creauit Deus hominem ad imaginem suam; ad imaginem Dei creauit illum, masculum et feminam fecit eos ? Ecce in sexto die necdum facta Eua describitur, et iam homo masculus et femina perhibetur.



RESPONSIO.

Quia ex Ade latere erat procul dubio femina processura, in illo iam tunc computata fuit per  substantiam, a quo fuerat producenda per formam.



INTERROGATIO XIII .

Cum in Genesi de coniugio corporali prior illa sententia a Domino prolata sit, ubi mulierem subiici uiro uoluit, dicens: Ad ipsum erit conuersio tua, et ipse dominabitur tui , quomodo e contrario Dominus Abrahe loquitur: Omnia quecunque dixerit tibi Sara, audi uocem eius .



RESPONSIO.

Prima illa utique sententia de corporali coniugio a Domino est prolata, ubi obtemperare uiro suo uxor iubetur. Contra quam nichil hic contrarium dicitur, quia non de corporali coniugio dictum esse uidetur; sed Sara hic uxor quasi pro uirtute animi ponitur, quam semper unusquisque uir audire precipitur, id est, ut  quodcunque nobis uirtus animi suggesserit faciendum, per omnia nobis quasi a uiris fortibus impleatur, manente illa sententia de corporali coniugio, ut uxor semper subdita sit uiro.



INTERROGATIO XIu .

Cum Dominus ad Ne dixerit: Erunt dies hominis 120 anni , quomodo contra hoc decretum multo plures annos postea homines uixisse reperiuntur, sicut Iacob interrogatus a Pharaone 130 annos uite sue habere respondit .



RESPONSIO.

Non sic accipiendum est, quasi prenuntiatum sit posthac homines 120 annos uiuendo non transgredi, cum et post diluuium etiam quingentos excessisse inueniamus. Sed intelligendum est hoc Deum dixisse,  cum circa finem quingentorum annorum esset Ne, id est, quadringentos octoginta uite annos ageret, quos more suo Scriptura quingentos uocat, nomine totius maximam partem plerumque significans. Sexcentesimo quippe anno uite Ne, secundo mense factum est diluuium . Ac sic 120 anni predicti sunt futuri uite hominum preteritorum, quibus transactis diluuio delerentur.



INTERROGATIO Xu .

Cum munda et immunda animalia diuina per Moysen lege secreta sint , quomodo etiam ante diluuium de his que in arca recipienda erant, immunda appellantur animalia ?



RESPONSIO.

 Moyses inspirante sancto Spiritu Pentateuchi scriptor et conditor est. Et quia in Leuitico de mundis immundisque animalibus erat proferenda discretio, etiam in Genesi  eadem animalia appellauit immunda.



INTERROGATIO XuI .

Cum in libro Geneseos  uel in aliis locis Scripturarum Isrelitico populo prohibitum sit a Deo, ne sanguinem comederent, specialiter tamen in libro Leuitici ubi Dominus dicit: Dixi filiis Isrel: sanguinem uniuerse carnis non comedetis ; quomodo in libro Numeri e contrario de ipso eodemque populo Isrelitico scribitur: Non dormiet, donec comedat predam, et sanguinem uulneratorum bibat ?



RESPONSIO.


Dicant nunc Iudei, quis est iste populus qui in usu habet sanguinem bibere? Hec quippe erant que in Euangelio audientes, scandalizati sunt, et dixerunt: Quis potest manducare carnem, et sanguinem bibere ? Sed populus Christianus audit hec, et amplectitur, et sequitur eum qui dicit: Nisi manducaueritis carnem meam, et biberitis sanguinem meum, non habebitis uitam in uobis ipsis; quia caro mea uere cibus est, et sanguis meus uere potus est . Et utique quia hec dicebat, uulneratus est pro peccatis nostris sicut Isaias dicit . Bibere autem dicimus sanguinem Christi non solum sacramentorum ritu, sed et cum sermones eius recipimus, in quibus uita consistit,  sicut et ipse dixit: uerba que ego locutus sum uobis spiritus et uita sunt . Est ergo ipse uulneratus, cuius nos sanguinem bibimus, id est, doctrine eius uerba suscipimus. Sed et illi nichilominus uulnerati sunt, qui nobis uerbum eius predicauerunt, et ipsorum etiam, id est, apostolorum eius uerba cum legimus, et uitam ex eis consequimur, uulneratorum sanguinem bibimus.



INTERROGATIO XuII .

Cum in Genesi Deus ad Abraham dicat, Sciendo scies, quia peregrinum erit semen tuum in terra non sua, et in seruitutem redigent eos, et affligent eos 400 annis , quomodo e contra scribitur in Exodo: Habitatio filiorum Isrel, qua manserunt in  Aegypto, fuit quadringentorum triginta annorum ?



RESPONSIO.

Hec duo, si liquidius computentur, nec 430 annis, nec solum 400 filii Isrel in Aegypto sub seruitute manserunt, si tamen a die ipso, quo Iacob, uel filii sui Aegyptum ingressi sunt, usque ipsum ad ultimum diem, quo inde Moyse duce egressi sunt, supputentur. Nam manifestum est omnes annos quos Hebrei in Aegypto fecerunt, secundum computationem Eusebii, 115 esse . A prima tamen promissione Abrahe, id est, ab anno 75 uite sue, usque ad tempus illud quando Iacob cum filiis Aegyptum ingressus est, fuerunt  anni 215. Post ingressionem autem Iacob in Aegyptum, usque ad tempus illud quo omnes filii Isrel in signis et prodigiis de Aegypto egressi sunt, computantur fuisse anni 215 qui, in summam redacti, fiunt 430. Ut ergo utraque a se non discrepent, si supputes a 75 anno etatis Abrahe, quo ad eum primo die promissio facta est, usque ad exitum filiorum Isrel de terra Aegypti 430 reperies. Si autem ab anno quinto natiuitatis Isaac usque ad exitum filiorum Isrel de terra Aegypti, annorum summam collegeris, ex quo paruulus ipse Isaac, semen utique Abrahe, ab Ismele cepit affligi, 400 annos, secundum quod Dominus dixit, inuenies. Item Augustinus sic : »Quod dictum est ad Abraham: Sciendo scies quia peregrinum  erit, et reliqua, de populo Isrel, qui erat in Aegypto seruiturus, apertissime prophetatum est. Non quod in eadem seruitute sub Aegyptiis affligentibus 400 annos ille populus fuerat peracturus, sed in ipsis 400 annis prenuntiatum est hoc futurum. Quemadmodum enim scriptum est de Thara, patre Abrahe: Et fuerunt dies Thare in Carra quinque et ducenti anni , non quia omnes ibi acti sunt, sed quia completi sunt; ita et hic propterea interpositum est: Et in seruitutem redigent eos, et affligent eos 400 annis, quoniam iste numerus in eadem afflictione completus est, non quia ibi uniuersus peractus est. Quadringenti sane dicuntur anni propter numeri plenitudinem, quamuis aliquanto amplius sint, siue ex hoc tempore computentur  quo ista promittebantur Abrahe, siue ex quo natus est Isaac propter semen Abrahe, de quo ista predicuntur. Computantur ergo, ut supra diximus, a promissione Abrahe usque ad exitum Isrel 430. Quorum [a 1Kb] Apostolus ita meminit. Hoc autem dico, inquit, testamentum confirmatum a Deo, post 400 et 30 annos facta lex [b 1Kb] non infirmat ad euacuandam promissionem . Iam ergo isti 430 anni quadringenti poterant nuncupari, quia non sunt multo amplius. Quanto magis cum aliquot iam ex isto numero preterissent, quoniam illa in uisu demonstrata et dicta sunt Abrahe?«



INTERROGATIO XuIII .

Quomodo promissum sit Abrahe quarta generatione exire filios Isrel de terra Aegypti , cum Moses dicat: Quinta progenie exierunt filii Isrel de Aegypto ?



RESPONSIO.

Si quartam generationem computes, de Leui tribu eam numerare incipies: si quintam, de Iuda. Replica ergo genealogiam Leui. Leui genuit Caat, Caat genuit Amram, Amram genuit Aaron, Aaron autem genuit Eleazar, Eleazar autem genuit Phinees. Caat cum patre suo Leui ingressus est Aegyptum. Rursum Eleazar cum patre suo Aaron egressus est Aegypto. A Caat usque Eleazar generationes sunt quatuor. Si ergo uis ostendere quomodo secundum Exodum quinta generatione egressi sunt filii Isrel de terra Aegypti, tribus tibi Iude ordo numeretur. Iuda enim genuit Phares, Phares Esron, Esron Aram, Aram  Aminadab, Aminadab Naasson, Naasson Salmon. Phares enim cum patre suo Iuda ingressus est Aegyptum. Naasson princeps tribus Iuda in deserto describitur, cuius filius Salmon terram repromissionis introiuit. A Phares ergo usque ad Naasson, generationes sunt quinque. Quamuis nonnulli in Esron initium faciant, et ad Salmon perueniant. Similiter et ab Amram usque ad Phinees. Hec Hieronymus .



INTERROGATIO XIX .

Cum ante natiuitatem duorum fratrum Esau et  Iacob in Genesi spiritus Dei pro ipsis dicat: Maior seruiet minori , quomodo iuxta ipsius libri historiam, minor maiorem adorauit, id est, quando Iacob minor de Mesopotamia rediit, Esau maiorem fratrem adorauit ?



RESPONSIO.

Hoc quod dictum est: Maior seruiet minori, historie ueritatem non impedit, sed figuraliter illud spiritus Dei predixit: iuxta quod populus Iudeorum per Esau, Christianus per Iacob signatur. Et ideo contraria sibi non sunt, cum iuxta historiam minor maiorem adorauit, et iuxta allegoriam maior minori deseruit.



INTERROGATIO XX .

Cum in Genesi Iacob Deum se uidisse testetur  , quomodo Ioannes Euangelista dicit: Deum nemo uidit unquam , Iob etiam sibi concordante, qui ait: Dei sapientia abscondita est ab oculis omnium uiuentium ?



RESPONSIO .

uidit quippe Iacob Deum [c 1Kb] , qui ait: uidi Deum facie ad faciem . uidit Moyses Deum, de quo scriptum est: Loquebatur Dominus ad Moysen facie ad faciem , etc. uidit et Iob Dominum, quia dixit: Nunc autem oculus meus uidet te . uidit Isaias Dominum, qui ait: uidi Dominum sedentem super solium excelsum et eleuatum . uidit et Micheas Dominum, qui ait: uidi Dominum [d 1Kb] super solium suum . Quid est ergo, quod tot Testamenti  ueteris patres Deum se uidisse testati sunt, et tamen de hac sapientia que Deus est dicitur: Abscondita est ab oculis omnium uiuentium; et Ioannes ait: Deum nemo uidit unquam, nisi hoc quod patenter datur intelligi, quia quandiu hic mortaliter uiuitur, uideri per quasdam imagines Deus potest, sed per ipsam nature sue speciem non potest; ut anima gratia spiritus afflata, per figuras quasdam Deum uideat, sed ad ipsam eius essentiam [e 1Kb] non pertingat? Hinc est enim quod Iacob qui Deum uidisse testatur, hunc non nisi in angelo uidit. Hinc est quod Moyses, qui cum Deo facie ad faciem loquitur, inter ipsa uerba sue locutionis dicit: Si inueni gratiam in conspectu tuo, ostende mihi teipsum . Certe enim si Deus non erat cum quo loquebatur,  Ostende mihi Deum diceret, et non Ostende temetipsum. Si autem Deus erat cum quo loquebatur, cur petebat uidere quem uidebat? Sed ex hac eius petitione colligitur quia eum sitiebat per incircumscriptam [f 1Kb] nature sue claritatem cernere, quem ceperat per quasdam imagines uidere. Et uiderunt ergo ii Dominum, et tamen Ioannis uoce Deum nemo uidit unquam, quia in hac mortali carne consistentibus uideri potuit per quasdam circumscriptas imagines, et uideri non potest per incircumscriptum lumen eternitatis. Sin uero a quibusdam potest in  hac adhuc corruptibili carne uiuentibus sanctis quodam contemplationis acumine uideri, hoc quoque a beati Iob sententia, quam protulimus, non abhorret; nec ab illa Euangeliste Ioannis, Deum nemo uidit unquam, quoniam quisquis sapientiam, que Deus est, uidet, huic uite funditus moritur, ne iam eius amore teneatur. Nullus quippe eum uidet [a 1Kb] , qui adhuc carnaliter uiuit, quia nemo potest amplecti Deum simul et seculum. Qui enim Deum uidet, eo ipso moritur, quo uel intentione cordis, uel effectu [b 1Kb] operis ab huius uite delectationibus tota mente separatur.



INTERROGATIO XXI.

Cum in Genesi uel Exodo LXX tantum anime cum Iacob Aegyptum scribantur ingresse , quomodo in Actibus Apostolorum introisse cum Iacob in Aegyptum septuaginta quinque anime referuntur ?



RESPONSIO.

Constat in Aegyptum cum Ioseph, Ephraim et Manasse, septuaginta tantum animas introisse: ubi septuaginta quinque animarum numerus refertur, quasi per anticipationem etiam filios nepotesque Ephraim et Manasse enumerandos putauit, quos postea in Aegypto natos diuine relatio lectionis ostendit.



INTERROGATIO XXII .

Cum inter ceteros patriarchas et prophetas Christi pollicentes aduentum Iacob specialiter de Christi incarnatione et gentium uocatione predicet, dicens:  Non deficiet princeps de Iuda, nec dux de femoribus eius, donec ueniat qui mittendus est, et ipse erit exspectatio gentium ; quomodo Paulus in epistola ad Ephesios pro eodem sacramento incarnationis Christi dicit: Aliis generationibus non fuit notum filiis hominum, sicut nunc reuelatum est sanctis eius apostolis, et prophetis in Spiritu, esse gentes coheredes, et concorporales, et comparticipes promissionis in Christo Iesu per Euangelium .



RESPONSIO .

»Aut illud est respondendum, quia caute Paulus signanterque testatus sit, filiis hominum ignotum fuisse mysterium, non filiis Dei, ad quos dicitur: Ego dixi: Dii estis ; quod scilicet hi qui  spiritum adoptionis acceperunt, de quibus patriarche et prophete fuerunt, Dei scierunt sacramentum. Aut notandum, non definite et generaliter dixisse Paulum, aliis generationibus ignotum fuisse omnino Domini sacramentum; sed sic quomodo nunc reuelatum est sanctis eius et apostolis, nescisse patriarchas ueteres et prophetas. Aliud est enim in spiritu uentura cognoscere, aliud ea cernere opere completa.« Unde et Ioannes propterea maior prophetis omnibus dicitur , quia quem ceteri prophetauerunt, ipse conspexerit, et digito demonstrarit. Hoc etiam sentiendum in eo, quia idem apostolus in eadem epistola   hoc mysterium non solum gentibus, sed et principatibus et potestatibus per Ecclesiam manifestatum docet. Propter quod idem Doctor exequitur, dicens : »Si principatibus et potestatibus in celis ignota fuit multiplex sapientia Dei, que nunc eis per Ecclesiam reuelata est; quanto magis patriarchis et prophetis ignota fuit, quos supra non ignorasse mysterium Christi, sed ita ut apostolos nescisse monstrauimus? Multiplex quippe sapientia Dei per Ecclesiam Dei nunc et principatibus reuelata est et potestatibus: quam olim Deus futuram in sua mente decreuerat, et nunc esse perfectam, ex eo quod uidemus, cognoscimus. Crux itaque Christi non solum nobis, sed et angelis cunctisque in celo uirtutibus profuit, et aperuit sacramentum, quod  ante nesciebant.« Hec Hieronymus.



INTERROGATIO XXIII .

Cum in Exodo Dominus Moysi precipiat, dicens: Solue calceamentum de pedibus tuis, locus enim, in quo stas, terra sancta est , quomodo in eodem libro uescentibus pascha precipitur: Manducabitis illud lumbis uestris accinctis, et calceamenta uestra habebitis in pedibus uestris ; necnon et Paulus, ad Ephesios , calceatos pedes esse precepit, in preparatione Euangelii pacis?



RESPONSIO.

Si et perfectis calceamenta non esse necessaria, et imperfectis adhuc necessaria esse accipiamus, non erit forte contrarium, quod pro diuersitate meritorum  est institutum. Perfectiores etenim sunt, qui sicut Moyses et iehsu Naue Deum iam uidere merentur, quam hi qui ad ipsam uisionem tendunt, et, adhuc in uia positi, agnum in pascha calceatis pedibus manducare iubentur. His ergo forsitan adhuc calceamenta sunt necessaria, quibus in uia Domini currentibus utilia esse iudicantur bonorum patrum exempla. »Quid enim pedes nostri, nisi opera? Quid uero calceamenta, nisi pelles mortuorum animalium? Calceamenta autem pedes muniunt. Que uero sunt mortua animalia, ex quorum pellibus nostri muniuntur pedes, nisi antiqui patres qui nos ad eternam patriam precesserunt? Quorum dum exemplum perspicimus [c 1Kb] , nostri operis pedes munimus. Calceamenta uero in pedibus habere, est mortuorum uitam  conspicere, et nostra uestigia a peccati uulnere custodire: ut muniti eorum exemplo, uastam huius seculi eremum transeamus, quandiu Deum facie ad faciem uideamus .« Ergo iam ad Dominum perfecte uenientibus non erunt forte necessaria hec calceamenta, quia uidelicet non ibi erunt forte necessaria patrum exempla, ubi Deus est uidentibus se in omnibus plena notitia. Quia si etiam calceamenta propter uitia accipiuntur, non hoc erit contrarium; cum nullus uidere Deum possit, nisi qui terrena et mortalia uitia deposuerit. Qui ergo adhuc ambulat calcetur; qui  uero Iordane iam transmisso terram repromissionis intrauit, nudet pedem, soluat calceamentum, locus enim in quo stat terra sancta est. Si quis non est iehsu Naue, nec apostolus, calcet pedes suos in preparatione Euangelii pacis. Si quis autem apostolus est, et inter duodecim enumerari potest, nequaquam tollat in uia calceamentum suum, nec ad scorpiones et colubros declinandos calcaneum tegat: sed iam consummatus atque perfectus, in terra sancta uiuat in Christo, et sequatur agnum quocunque ierit.



EX LIBRO EXODO.



INTERROGATIO XXIu .

Cum in Exodo Dominus nomen suum Moysi indicasset, dicens: Hec dices filiis Isrel: Qui est, misit me ad uos , quomodo in subsequentibus  aliud sibi nomen esse quasi e contrario indicat dicens: uade, dic filiis Isrel: Deus Abraham, et Deus Isaac, et Deus Iacob misit me ad uos, hoc mihi nomen est in eternum ?



RESPONSIO AUGUSTINI.

Hec duo didicimus, distinguente Augustino, unum ad diuinitatis pertinere naturam, aliud ad humanitatem assumptam. Quod enim dixit Deus Moysi: Ego sum qui sum et: Qui est misit me ad uos, diuinitatis substantiam signat. Quod autem dicit: Ego sum Deus Abraham, et Deus Isaac, et Deus Iacob, mysterium suscepte incarnationis insinuat: quia de illis secundum carnem generatus agnosceretur, quorum nomina sub sacramento hic posuisse cognoscitur.



INTERROGATIO XXu .


Cum Dominus in libro Exodi precipiat dicens: Memento ut diem Sabbati sanctifices. Sex diebus operaberis, et facies omnia opera tua. Septima autem die Sabbata Domini Dei sunt , quomodo per Isaiam e contrario dicit: Sabbata uestra odiuit anima mea ?



RESPONSIO.

Sabbatum requies interpretatur: quod Isrelite spiritaliter in munere acceperunt, ut hac significatione nullo in hac uita terrenorum desideriorum appetitu fatigarentur. Quod tamen Iudeorum ille populus non intelligens Dominum spiritualiter precepisse, consumebant Sabbata in luxuriis, et ebrietate, et comessatione. Unde se talia sabbata odisse Dominus  dicit: quia non sunt illa que Dominus spiritaliter precepit, sed que sibi populus carnaliter elegit. Nam de illis dixit: Sabbata mea profanastis . Unde agnoscimus Sabbatum temporale humanum esse; Sabbatum autem diuinum, illud eternum esse de quo per Isaiam dicitur: Et erit mensis ex mense, et Sabbatum ex Sabbato . Ergo cum dicit: Sabbata uestra odit anima mea, non prioris precepti immutat oraculum, sed Sabbatum ipsum redarguit a carnali populo uitiatum.



INTERROGATIO XXuI .

Cum in Exodo inter decem precepta que data sunt, quartum preceptum reperiatur esse: Honora patrem tuum, et matrem tuam , quomodo  Christus in Euangelio e contra dicit: Honora patrem tuum et matrem, quod est mandatum primum in lege?



RESPONSIO.

Due tabule fuerunt in quibus Moyses decem precepta scripta accepit. De ipsis quoque decem preceptis, tria que in capite ponuntur, pertinent ad dilectionem diuine Trinitatis; septem uero reliqua ad dilectionem pertinent proximi. Tria ergo illa ad Dei dilectionem pertinentia, id est: Dominus Deus tuus unus est ; et: Non assumes nomen Dei tui in uanum; et: Memento ut dies Sabbati sanctificetur ; hec tria in una tabula fuerunt scripta. In secunda uero tabula, septem reliqua precepta scripta sunt. Et ideo Honora patrem tuum et  matrem inter septem precepta primum mandatum scriptum est. Si igitur tota decem precepta in unum computes, quartum hoc preceptum inter decem inuenies: a parentibus enim suis homo aperit oculos, et hec uita ab eorum dilectione sumit exordium. Inde hoc mandatum primum est inter septem. Sed quomodo primum, quia quartum, nisi, ut dictum, quia primum est in altera tabula? uel quia decem precepta primitus data sunt, potest unumquodque ex illis appellari primum mandatum.



INTERROGATIO XXuII.

Cum Dominus in Exodo honorantibus parentes suos longeuitatem uite promiserit, dicens: Honora patrem tuum et matrem, ut bene sit tibi, et sis longeuus  super terram , quomodo Dauid hanc ipsam longeuitatem uite paruipenderit, dicens: Heu me! quia incolatus meus prolongatus est ; necnon et Salomon mortem potius quam uitam amplectatur, dicens: Laudaui omnes mortuos, qui olim mortui sunt, super uiuentes ; et Ieremias: Maledicta dies in qua natus sum ; presertim cum multos fuisse credamus qui et parentibus obsequentes cito mortui sint, et erga parentes impii, usque ad extremam uenerint senectutem?



RESPONSIO.

Respondeant Iudei, et similes Iudeorum: si uite istius longitudo est in promissis, et diu in corpore commorari felicitatis est, quid sibi uult illud, quia  incolatum uite sue prolongatum Dauid gemit? Si enim laudantur super uiuos mortui secundum Salomonem, et iuxta Ieremiam maledictus est dies in quo nascimur, quomodo nunc repromittitur honorantibus patrem et matrem, quia longeui sint super terram, quam Dominus Deus suus dederit eis? Querenda est ergo terra, quam Dominus Deus promittit, et tribuit iis qui spiritualem Aegyptum reliquerint, et cum omni potentia magna et terribilia huius uite deserta transierint: ii utique possidebunt terram, que mansuetis est preparata. Beati quippe mites, quoniam ipsi possidebunt terram , que uera est terra uiuentium, iuxta illud: Credo uidere bona Domini in terra uiuentium .



INTERROGATIO XXuIII .


Quomodo in Exodo scribitur: Qui reddis iniquitatem patrum in filiis ac nepotibus , cum e contra in Ezechiele dicatur: Quid est quod inter uos parabolam uertitis in prouerbium istud in terra Isrel, dicentes: Patres comederunt uuam acerbam, et dentes filiorum stupuerunt? uiuo ego, dicit Dominus Deus, si erit ultra uobis parabola hec in prouerbium in Isrel. Ecce omnes anime mee sunt: ut anima patris, ita et anima filii mea est. Anima que peccauerit, ipsa punietur ?



RESPONSIO.

Redduntur peccata patrum in filiis, dum pro culpa parentis ex originali peccato anima polluitur prolis; et rursum non redduntur parentum peccata in filiis,  quia cum ab originali culpa per baptismum liberemur, non iam parentum culpas, sed quas ipsi committimus, habemus.



EX LIBRO LEuITICO



INTERROGATIO XXIX .

Cum in libro Leuitici  iubente Domino instituta sit uictimarum oblatio, quomodo Isaias ex uoce Domini e contrario loquitur, dicens: Quo mihi multitudinem uictimarum uestrarum, dicit Dominus? plenus sum holocaustis arietum, et adipe pinguium, et sanguinem uitulorum et agnorum nolui .



RESPONSIO.

Hostie et immolatio uictimarum non principaliter a Deo quesita sunt, sed ne idolis fierent, et ut a carnalibus  uictimis quasi per typum et imaginem ad spiritales hostias transiremus. Dicendo autem se hostiam non quesisse, ostendit quia lex spiritalis est, et omnia que Iudei carnaliter faciunt, a nobis impleri spiritualiter.



INTERROGATIO XXX .

Cum in Leuitico Dominus fermentum penitus abiecerit de sacrificiis, dicens: Omnis oblatio, que offertur Domino, absque fermento fiet, nec quidquam fermenti ac mellis adolebitur in sacrificio Domini , quomodo in subsequentibus super panes fermentatos sacrificium iubet imponi?



RESPONSIO.

Diligentius intuere quia non ad sacrificium, sed  ad ministerium sacrificii fermentatus panis assumitur. Quid ergo hoc sit, uideamus. Dominus in Euangeliis humanam doctrinam Phariseorum, qui tradebant traditiones, precepta hominum, fermentum appellat, cum dicit discipulis: Obseruate a fermento Phariseorum . Similiter ergo humana doctrina est, uerbi causa, grammatica ars, uel rhetorica, uel dialectica etiam, ex qua doctrina ad sacrificium quidem, hoc est, in his que de Deo sentienda sunt, nichil suscipiendum est. Sermo uero lucidus, et eloquentie splendor, ac disputandi ratio ad ministerium uerbi Dei decenter iubentur admitti.



INTERROGATIO XXXI .

Cum Dominus in Leuitico per Moysen, pontificem ordinans, duabus tunicis uestiendum preceperit  , quomodo Christus in Euangelio e contrario sacerdotes suos et apostolos duas tunicas habere prohibuit ?



RESPONSIO.

Quod precepit iehsu duas tunicas non habendas, non est contrarium legi, sed perfectius lege: sicut et cum lex homicidium uetat , iehsu etiam iracundiam resecat ; et cum lex prohibet adulterium , iehsu etiam concupiscentiam cordis abscindit . Sic ergo uidebitur, et duabus ibi tunicis pontificem, hic una apostolos induisse. Siquidem etiam sensus probabilis sibi uidetur, ego tamen non intra huius intelligentie angustiam pontificalia sacramenta concludo: amplius mihi aliquid ex ista forma uidetur ostendi.  Pontifex est, qui scientiam legis tenet, et uniuscuiusque mysterii intelligit rationes; ut breuiter explicem: qui legem et secundum spiritum et secundum litteram nouit. Sciebat ergo pontifex ille, quem tunc ordinabat Moyses, quia esset circumcisio spiritalis; seruabat tamen et circumcisionem carnis, quia incircumcisus pontifex esse non poterat. Habebat ergo iste duas tunicas, unam mysterii carnalis, et aliam intelligentie spiritualis. Sciebat quia et sacrificia spiritalia offerri debent Deo, offerebat tamen nichilominus et carnalia. Non enim poterat esse pontifex, qui tunc erat, nisi hostias immolaret. Ita ergo conuenienter ille pontifex duabus indutus tunicis dicitur: Apostoli uero, qui dicturi erant: Quia si circumcidamini, Christus uobis nichil proderit ,  et qui dicturi erant: Nemo uos iudicet in cibo, aut in potu, aut in parte diei festi, aut Neomenie, aut Sabbatorum, que sunt umbra futurorum ; isti ergo cum huiusmodi secundum litteram legis obseruantiam penitus repudiarent, nec occuparent discipulos Iudaicis fabulis, et imponerent eis iugum quod neque ipsi, neque patres eorum portare potuerunt , merito duas tunicas habere prohibentur, sed sufficit eis una et hec interior. Nam istam que foris est, et que desuper apparet, legis tunicam nolunt. Unam namque eis iehsu, et ipsam interiorem, habere permittit.



INTERROGATIO XXXII .

Cum in Leuitico Dominus precipiat dicens: Nec  contaminetur sacerdos in mortibus ciuium suorum, nisi tantum in consanguineis ac propinquis suis, id est, super patre, et super matre, et filio, ac filia, fratre quoque, et sorore uirgine que non est nupta uiro; sed nec in principe populi sui contaminabitur , quomodo post paululum e contra uidetur dicere, Pontifex, id est, sacerdos maximus . . . . ad hominem mortuum non ingredietur omnino; superpatre quoque suo, et matre non contaminabitur ?



RESPONSIO.

Unum ex his minoribus sacerdotibus precepit, ubi non iubentur ingredi ad quemlibet mortuum, nisi ad eos cognatos et propinquos, de quibus supra dictum est. Sacerdos autem magnus, id est, pontifex, plus aliquid habebat a ceteris sacerdotibus; et ob hoc  quia nec pietate illum nec affectu flecti oportebat, ideo preceptum est illi ne immundus fieret in supradictis nominibus, et ab omni mortuo generaliter suum cohiberet affectum. Illud ergo quod primum est positum, de minori sacerdotum gradu; hoc uero quod sequitur, de solo magno sacerdote accipi debet.



INTERROGATIO XXXIII .

Quomodo legi precipienti: Diliges proximum tuum, et odio habebis inimicum tuum, non est contrarium quod Christus dicit: Diligite inimicos uestros .



RESPONSIO.

Unusquisque homo in quantum iniquus est, odio habendus est; in quantum homo est, diligendus est. Hec, inquam, regula est, qua et oderimus inimicum  propter id quod in eo malum est, id est, iniquitatem; et diligamus inimicum propter quod in eo bonum est, id est, socialem rationalemque creaturam.



EX LIBRO NUMERI.



INTERROGATIO XXXIu.

Cum in libro Numeri scriptum sit: Non est Deus quasi homo, ut mentiatur, nec ut filius hominis, ut mutetur ; necnon et illud per Ezechielem: uerbum quod locutus fuero, implebitur, dicit Dominus Deus ; quomodo e contrario plerumque Deus uidetur mutare sententiam suam, sicut in Niniuitis factum est, quando per Ionam dixit: Quadraginta dies, et Niniue subuertetur ; ubi statim subsequitur: Nunquid  et ego non parcam Niniue ciuitati magne ; et de Dauid in regnum, ubi tribus diebus promissa fuerat mors, ut uastaret populum, et intra unam diem usque ad horam prandii cessauit ?



RESPONSIO.

Fortasse hec, que per interrogationem dicuntur, non penitus pro definito accipienda sint; sed talis quedam figura uerbi sit, que medium aliquid uideatur ostendere, non tamen definite et irreuocabilis sententie declaret affectum: quo temperantius aliquid dictum uideatur, in eo quod scriptum est: Ipse cum dixerit, non faciet? quam si scriptum esset: Ipse cum dixerit, omnimodis faciet. Sed recenseamus  et ipsa Scripture loca, que uel in Iona, uel in Regum libris posita sunt, ne forte et ibi, ut moris est Scripture, diuini scripti aliquid habeat scriptum. Ergo in Iona: Et factum uerbum Domini ad Ionam secundo, dicens: Surge, uade in Niniuem ciuitatem magnam, et predica in ea secundum predicationem quam ego locutus sum ad te . Et Ionas quidem predicauit, et dixit: Adhuc tres dies, uel ut Hebrei scriptum habere se dicunt: Adhuc quadraginta dies, et Niniue destruetur. uiri autem Niniuite crediderunt Deo, et predicauerunt ieiunium, et induerunt se ciliciis a minimo usque ad maiorem ipsorum. Et post pauca: Et uidit, inquit, Deus opera eorum, quia conuersi sunt a uiis suis malis, et penituit super per malitiam, quam locutus est facere eis, et non fecit  . Obserua igitur in his que assumpsimus de propheta, quod non inuenitur in sermonibus Dei, quibus ad prophetam locutus est, dictum: Quia adhuc tres dies et Niniue subuertetur, ut sermo iste, qui dictus est, et non est factus, a Iona potius quam a Deo prolatus esse uideatur.

Sed et de secundo Regum libro  proferamus que scripta sunt, ubi cum Dauid populum numerasset: Factum est, inquit, uerbum Domini ad Gad prophetam uidentem, dicens: uade, et loquere ad Dauid: Hec dicit Dominus: Tria ego leuabo super te; elige tibi unum ex his, quod faciam tibi. Et introiuit Gad ad Dauid, et denuntiauit ei, dicens: Aut ueniet tibi tribus annis fames super terram tuam; aut tribus mensibus, ut fugias ante inimicos  tuos qui te persequuntur; aut triduo ut mors fiat in terra tua. Nunc ergo scito, et uide quid respondeam ei qui misit me. Et dixit Dauid ad Gad: Angustie sunt mihi undique. Sed incidam in manus Domini magis, quia multe miserationes eius sunt, et in manus hominum non incidam. Et dedit Dominus in Isrel mortem a mane usque ad horam prandii, et mortui sunt de populo ex Dan usque Bersabee septuaginta millia uirorum. Et extendit angelus Domini manum suam in Ierusalem, ut corrumperet eam. Et deprecatus est Dominus super malitiam, et ait ad angelum, qui exterminabat populum: Satis est, remitte manum tuam. Obserua ergo quomodo nec in his tribus comminationibus Deus inuenitur dixisse de morte dierum trium. In uerbo enim Gad positum est, non in mandatis Domini;  et non semper ea que per prophetam dicuntur quasi a Deo dicta suscipiantur. Denique per Moysen multa quidem locutus est Deus, aliqua tamen et Moyses propria auctoritate mandauit: quod Dominus in Euangeliis euidenti distinctione secernit, cum dicit de repudio mulieris interrogatus: Quia ad duritiam cordis uestri scripsit uobis hec Moyses, ab initio autem non fuit sic . uides ergo et hic Deum quidem non precepisse, nec fieri uoluisse diuortium; Moysen uero propter duritiam cordis Iudeorum scripsisse dandum esse repudium. Ostendit hec et Paulus in litteris suis, cum dicit de quibusdam: Dominus dicit, et non ego . Et de aliis: Hec autem ego dico, non Dominus . Et iterum in aliis: Preceptum Domini non habeo,  sed consilium do . Et iterum: Que loquor, non loquor secundum Dominum . Unde similiter etiam in ceteris prophetis aliqua quidem Dominus locutus est, non prophete; alia uero prophete, et non Dominus. Et sic uidebitur obiectio intenta dissolui, cum non tam sua quam prophete uerba Dominus reuocat ac mutat in melius.

Sed magis arbitror, absolutionem priorem totius Scripture sensibus conuenire, et illis precipue dictis, quibus patiens et multe misericordie, et penitens super malitias dicitur Deus , uel his maxime que generaliter a Ieremia pronuntiantur, in quibus euidenter ostenditur pro multis miserationibus et incomprehensibili  bonitate sua Deus dicere et non facere, loqui et non permanere. Ait ergo per Ieremiam Deus: In finem loquar, hoc est, ex definito loquar, super gentem et super regnum, ut auferam eos, et disperdam; et si conuertatur gens illa a malitiis suis, penitebo de omnibus malis que cogitaui facere eis. Et in finem loquar super gentem, et regnum, ut reedificem eos, et repleam; et si fecerint mala in conspectu meo, ut non audiant uocem meam, penitebit me de omnibus bonis, que locutus fueram, ut facerem eis . Quomodo ergo possumus his que absolute per Ieremiam dicta sunt preferre illa que suspense per prophetam dicuntur, nisi quia negligentibus et contemptoribus illa confirmanda, hec uero perfectioribus secretius aduertenda sunt?



EX LIBRO DEUTERONOMII.



INTERROGATIO XXXu.

Quomodo Dominus in Deuteronomio precipiat: Per nomen meum iurabitis , et e contra in Testamento nouo uideatur precepisse: Nolite iurare ?



RESPONSIO GREGORII.

Periurare quippe graue peccatum est; non iurare autem, sicut uerum iurare, nullum peccatum est. Sed longius remotus est a falso iurando, qui nec iurare consueuit, quam qui uerum iurare procliuis est. Unde maluit nos Dominus, et non iurantes non recedere a uero, quam uerum iurantes propinquare periurio. Ergo admonitio non iurandi conuersio est a peccato periurii. Nam omnino qui uerum iurat non peccat.  Unde Dominus omnem occasionem uoluit amputare periurii, cum nos iurare prohibuit. Nam et Apostolus in sermonibus quos habuisse narratur, neque iurauit, neque iurandi consuetudinem habuit, ne aliquando uel nescius in periurium laberetur. Scriptis autem, ubi est consideratio maior atque propensior, pluribus locis iurasse inuenitur: nequaquam quod putaret etiam iurando peccare, sed potius intelligeret humane fragilitatis corda non iurando tutius a periurio conseruari.



INTERROGATIO XXXuI.

Cum Dominus in Deuteronomio precipiat, dicens: Dominum Deum tuum adorabis , quomodo Psalmista e contrario in psalmo nonagesimo octauo terram nos iubet adorare precipiendo: Adorate  scabellum pedum eius ? Quod utique terra est, iuxta quod alius propheta dicit: Celum mihi sedes est, terra autem scabellum pedum meorum ?



RESPONSIO .

Illam terram dicit adorandam propheta, quam Dominus iehsu in carnis assumptione suscepit. Itaque per scabellum terra intelligitur, per terram autem caro Christi, quam hodie quoque in mysterio adoramus, et quam apostoli in Domino Iesu adorarunt. Suscepit enim de terra terram, quia caro de terra est, et de carne Marie carnem accepit. Et quia in ipsa carne hic ambulauit, et ipsam carnem nobis  manducandam ad salutem dedit, nemo autem illam carnem manducat, nisi prius adorauerit; inuentum est quemadmodum adoretur scabellum pedum Domini, ut non solum non peccemus adorando, sed peccemus non adorando .



INTERROGATIO XXXuII.

Cum scriptum sit in libro Deuteronomii: Maledictus qui non reliquerit semen in Isrel , quomodo contra hanc diuinam sententiam plurimi et in ueteri Testamento, et in Nouo nec coniugia sortiti sunt, nec semen sue carnis ullo modo reliquerunt, sicut in ueteri Testamento Elias, Ieremias, et Daniel, in nouo autem Ioannes Baptista, et Ioannes Euangelista, ceterique quamplures fecisse  monstrantur, qui semen secundum carnem non reliquerunt?



RESPONSIO.

Hec duo que sibi uidentur esse contraria, ita ab Origene reperimus explanata. Ait enim : »Qui consummate et perfecte uirtutis est, semper necesse est ut in aliqua eruditione uersetur, quam eruditionem coniugem eius sermo diuinus appellat. Secundum hoc puto, quod in lege celebs et sterilis maledicto subiacet: quia si hec de carnali semine dici putentur, omnes Ecclesie uirgines sub maledicto posite uidebuntur, similiter et Ioannes Baptista, et alii sanctorum plurimi. Sed certum est illos spiritale semen reliquisse, et habuisse unumquemque coniugem sapientiam, sicut et Paulus per  Euangelium filios generauit.«



INTERROGATIO XXXuIII.

Quomodo in Deuteronomio Moyses dicat: Tentat uos Dominus Deus uester : et e contra Iacobus apostolus predicet: Deus neminem tentat ?



RESPONSIO.

Duas esse tentationes in Scripturis sanctis solet intelligi. Una que decipit, altera que probat. Secundum eam que probat, dictum est: Tentat uos Dominus Deus uester. Secundum eam uero que decipit, Iacobus apostolus predicat: Deus neminem tentat.



EX LIBRIS REGUM.



INTERROGATIO XXXIX.

Cum in libro Regum primo Deus ad domum Heli  loquens promiserit, dicens: Hec dicit Dominus: Domus tua, et domus patris tui ministrabunt in conspectu meo usque in sempiternum , quomodo e contra quasi mutata promissione subiiciat, dicens: Ecce dies uenient, et precidam brachium tuum, et brachium domus patris tui, ut non sit senex in domo tua ? Et post aliqua subiungit: Suscitabo mihi sacerdotem fidelem, qui iuxta cor meum et animam meam faciat, et edificabo ei domum fidelem, et ambulabit coram Christo meo cunctis diebus .



RESPONSIO AUGUSTINI .

»Cum hec tanta tunc altitudine prenuntiata sint,  tanta nunc prenuntiatione [a 1Kb] clarescant, non frustra tamen moueri quispiam potest, ac dicere: Quomodo confidimus uenire omnia que in illis libris uentura predicta sunt, si hoc ipsum quod ibi diuinitus dictum est: Domus tua et domus patris tui ministrabunt [b 1Kb] coram me in eternum, effectum habere non potuit? Quoniam uidemus illud sacerdotium fuisse mutatum, et quod illi domui promissum est, nec sperari aliquando complendum: quia illud quod ei reprobato mutatoque succedit, hoc potius predicatur eternum. Hoc qui dicit, nondum intelligit, aut non recolit, etiam ipsum secundum ordinem Aaron sacerdotium tanquam umbram futuri et [c 1Kb] eterni sacerdotii constitutum, ac per hoc, quando eternitas [d 1Kb] eius promissa est, non ipsi umbre ac figure, sed ei  quod per ipsam adumbrabatur figurabaturque, promissum est: sed ne putaretur ipsa umbra esse mansura, ideo etiam mutatio eius debuit prophetari.«



INTERROGATIO XL.

Cum in libro Regum scriptum sit quod eleuatus fuerit Elias per turbinem in celum , quomodo Dominus in Euangelio dicit: Nemo ascendit in celum ? et reliqua.



RESPONSIO .

Aliud est celum ereum, aliud ethereum: celum quippe ereum terre est proximum. Unde et aues celi dicimus, quia eas uolitare in ere uidemus. In celum itaque ereum Elias subleuatus est, ut in secreta quadam terre regione [e 1Kb] repente duceretur,  ubi in magna iam carnis et spiritus quiete uiueret, quousque ad finem mundi redeat, et mortis debitum soluat.



EX ISAIA.



INTERROGATIO XLI .

Cum Isaias dicat pro Aegyptiis: Clamabunt ad Dominum a facie tribulantis, et mittet eis saluatorem, et propugnatorem, qui liberet eos , quomodo quasi e contrario statim subiungit, dicens: Et percutiet Dominus Aegyptum plaga ?



RESPONSIO.

Percussio hec Domini super Aegyptios, parcentis est, non perdentis, quia potius per plagam penitentie animam possit perducere ad salutem: et ideo contrarium illud non erit, ubi a facie tribulantis  saluator et propugnator eis mittendus promittitur. Quia et hec percussio uel plaga, que subiicitur, non ad reprobationem, sed ad sanitatem conuersionis inducitur. Hoc enim ualet supra quod dicitur: Mittet eis saluatorem et propugnatorem, qui liberet eos, quia et hic subsequitur: Et percutiet Dominus Aegyptum plaga et sanabit eam; quod ut manifestius aperiretur, addidit, dicens: Et reuertentur ad Dominum, et placabitur eis, et sanabit eos.



INTERROGATIO XLII .

Quomodo Isaias dicat pro persona Christi Filii Dei,  Non est species ei, neque decor: et uidimus eum, et non erat aspectus, et desiderauimus eum; despectum, et nouissimum uirorum, uirum dolorum, et scientem infirmitatem, et quasi absconditus uultus eius et despectus, unde nec reputauimus eum ; et e contra Psalmista dicit: Speciosus forma pre filiis hominum ?



RESPONSIO.

Quod Isaias dicit pro nostro sponso Christo  quod quasi fedus apparuit, de interfectoribus Christi hoc dicit, quibus Christus ipse uilis apparuit. Si enim cognouissent, nunquam Dominum glorie crucifixissent . Quod autem Psalmista dicit, quod speciosus fuerit pre filiis hominum, ad fidem credentium reputatur; qui sic illum  uidere meruerunt, ut uerum illum Deum et hominem fide integra faterentur. Restat igitur, quod et fedus apud persequentes, et speciosus existimatus est apud credentes.



INTERROGATIO XLIII.

Quomodo Isaias de Christo dicit: Generationem eius quis enarrabit ? cum Euangelista Christi generationem dinumerans, inter cetera dicat: Christi autem generatio sic erat ?



RESPONSIO.

Propheta de diuinitatis generatione predixit; Euangelista incarnationis mysterium sequens, generationem Christi secundum humanitatem exposuit.



INTERROGATIO XLIu .

 Quomodo Isaias pro Christo dicit: Qui peccatum non fecit, nec inuentus est dolus in ore eius , cum Paulus e contra uideatur dixisse: Eum qui non nouerat peccatum, pro nobis peccatum fecit ?



RESPONSIO.

Quod enim Isaias dicit, quia peccatum non fecerit, apertissime ostendit quod persona ipsa Filii peccatis coinquinata non exstitit. Ipse est enim agnus sine macula, sine peccato. Quod autem Paulus dicit: Eum qui non nouerat peccatum, pro nobis peccatum fecit, hoc ipsum quod dixit, fecit, ad Patris personam retulit, id est, quod Deus Pater Filium suum, qui peccatum non fecit, hostiam illum pro peccatis nostris fecit, cum eum pro saluatione mundi immolari permisit.  Dicitur enim, quod eum Pater peccatum fecit, quia eum hostiam pro peccato fieri uoluit; sicut dicitur: Peccata populi mei comedent , cum non peccata comedantur, sed oblationes que pro peccatis offeruntur.



INTERROGATIO XLu.

Cum Dominus Isaie prophete precipiat, dicens: Clama, ne cesses , quomodo e contrario uidetur Apostolus clamorem prohibens dicere: Ira, et indignatio, et clamor tollatur a uobis ?



RESPONSIO.


Alius est clamor, qui de predicatione uel postulatione, alius qui de ira descendit: et ideo clamorem hunc qui de ira descendit, Apostolus prohibuit; non illum quo aut Isaias predicare iubetur, aut contritorum corda ad Dominum gemebundos clamores emittunt.



INTERROGATIO XLuI .

Quomodo Isaias dicat: Spiritus Domini super me ; uel ceteri prophete, siue Simeon, siue Zacarias per Spiritum sanctum futura pronuntiasse credantur, cum in Euangelio dicatur: Nondum erat Spiritus datus, quia iehsu nondum erat glorificatus ?



RESPONSIO.

 Utique non sine Spiritu sancto antiqui patriarche atque prophete futura pronuntiauerunt. Sed quod dicit: Spiritus nondum erat datus, id est, illa abundantia gratie spiritalis adhuc antea illis sic nunquam fuerat data, sicut postea cum congregati in unum discipuli linguis omnium gentium sunt locuti, ac sic in linguis omnium gentium futura est pronuntiata Ecclesia.



EX IEREMIA.



INTERROGATIO XLuII.

Quomodo Ieremias utrumque dicat, que sibi contraria esse uidentur? Dicit enim ex uoce filii Dei: Filii colligunt ligna, et patres succendunt ignem, et mulieres conspergunt adipem, ut faciant placentas regine celi, et libent diis alienis, et me ad iracundiam  prouocent. Nunquid me ad iracundiam prouocant? dicit Dominus . Ubi statim quasi e contrario subiungit: Ecce furor meus, et indignatio mea conflatur super locum istum, super uiros, et super iumenta , etc. Qui supra dixerat: Nunquid me ad iracundiam prouocant? quomodo nunc dicit: Ecce furor meus et indignatio mea stillabit super locum istum?



RESPONSIO.

Iste est sensus: Ego quidem naturaliter non irascor; sed illi ita agunt, ut me ad iracundiam prouocent, et meam uidear mutare naturam. Sentiant igitur iratum, quod quantum in se est facere conantur.



INTERROGATIO XLuIII.


Cum nouerimus quod Ieremias propheta silentium sibi predicationis indixerit, per hoc quod dicit: Non recordabor eius, neque loquar ultra in nomine illius , quomodo quasi e contrario statim subiungit, Factus est in corde meo quasi ignis exestuans, claususque in ossibus meis, et defeci ferre non sustinens. Audiui enim contumelias multorum ?



RESPONSIO .

Pro eo enim quod se minime audiri conspexit,  silentium appetiit. Sed cum crescentia mala cerneret, in eodem silentio non permansit. Quod enim foris tacuit ex tedio locutionis, intus ignem pertulit de zelo caritatis.



INTERROGATIO XLIX.

Cum multiplicia et dura peccata Iudeorum ante aduentum Christi prophetarum uocibus predicata sint, sicut illud: Peccatum sicut Sodoma predicauerunt, nec absconderunt ; et in Ieremia: Peccatum Iuda conscriptum est stylo ferreo in ungue adamantino , etc.; quomodo Christus in Euangelio quasi e contrario uidetur de Iudeis dixisse: Si non uenissem, peccatum non haberent ? Quid est hoc? nunquid sine ullo peccato erant, antequam Christus in carne nasceretur,  et ex quo uenit, nunc ceperunt habere peccatum?



RESPONSIO.

Peccatum quoddam certum, id est, infidelitatis intelligi uoluit, quoniam non crediderunt in eum qui iustificat impium.



EX EZECHIELE.



INTERROGATIO L .

Quomodo Ezechiel propheta motus animalium narrat, dicens: Non reuertebantur cum incederent ; et paulo post quasi e contrario subiiciens, dicit: Et animalia ibant, et reuertebantur?



RESPONSIO .

Sancta quippe animalia aliquando uadunt, et minime  redeunt; aliquando uadunt et protinus reuertuntur: quod electorum mentes cum per collatam sibi actiue uite gratiam erroris uias destruunt [a 1Kb] , redire ad mala mundi nesciunt que reliquerunt. Cum uero per contemplationis aciem ab hac se eadem actiua uita suspendunt, eunt et redeunt: quod per hoc quandiu persistere [b 1Kb] minime in contemplatione sufficiunt, sese iterum ad operationem fundunt: ut in his que sibi iuxta sunt, se exercendo refoueant, et super se rursum surgere contemplando conualescant.



INTERROGATIO LI .

Cum in Ezechielis libro de uolumine quod acceperat, scriptum sit: Et factum est in ore meo, sicut  mel dulce , qua ratione postmodum Ezechiel ipse de se loquatur, dicens: Abii amarus in indignatione spiritus mei ?



RESPONSIO .

Mirum quippe ualde est, si dulcedo simul et amaritudo conueniant. Sed sciendum est, quia cui sermo Dei in ore dulcescere ceperit [c 1Kb] , huius proculdubio contra semetipsum animus amarescit. Cum [d 1Kb] enim in nullo subtiliter discit, qualiter se reprehendere debeat, eo se durius per amaritudinem penitentie castigat; quod [e 1Kb] tanto sibi magis displicet, quanto  in sacro uolumine amplius de omnipotente Deo uidet que amet.



INTERROGATIO LII .

Si, iuxta Ezechielis uerba, Iustitie iusti obliuioni tradentur in quacunque die peccauerit , quomodo consequens est quod Paulus scribit, quia Deus reddit unicuique secundum opera sua , cum si quid de iustitie operibus iustus habuit, tunc id perdidit cum deliquit, presertim cum et Paulus apostolus scribat quod uniuscuiusque opus quale sit, ignis probabit , id est, et bona et mala per ignem sint ponderanda?



RESPONSIO.

uideamus ne forte absolutionem sui in seipso  sermo diuinus inueniat, si obseruemus quomodo scriptum est, quia dicit: Cum auersus fuerit iustus a iustitia sua. Et non sufficit ut diceret: Cum auersus fuerit a iustitia sua; sed addidit: Et fecerit omnem impietatem, secundum omnes iniquitates quas fecerit iniquus. In quo uidetur latenter huiusmodi inseruisse intellectum, ut si forte non secundum omnes iniquitates quas fecit iniquus, fecerit et iustus, non omnes iustitie eius de memoria auferantur. Si uero omnes iniquitates fecerit, quas fecit iniquus, tunc demum omnes iustitie in lapsu eius de memoria subtrahuntur. Hec quamuis occultauerit in Scripturis Spiritus sanctus propter hos qui diuitias bonitatis et patientie eius contemnunt, non tamen penitus abstulit. Si igitur sub isto intellectu accipiatur illud quod Paulus  dixit, non erit omnino contrarium. Nam et beatus Gregorius iuxta translationem nouam hoc testimonium sub isto intellectu edisserit, dicens: »Cum dicitur, Iustus in peccato suo moritur, et non erunt in memoria iustitie eius, quas fecit, hoc nobis maxime considerandum est, quod cum mala committimus, sine causa ad memoriam bona nostra transacta reuocantur, quoniam in perpetratione malorum nulla debet esse fiducia bonorum preteritorum.«



INTERROGATIO LIII .

Cum Dominus per Ezechielem dicat: Ego dedi eis precepta non bona , quomodo Paulus quasi e contrario dicit: Lex quidem sancta, et mandatum sanctum, et iustum, et bonum ?



RESPONSIO .

Mala enim quasi mala esse desinunt comparatione peiorum, et bona quasi bona non sunt comparatione meliorum. Nam sicut peius delinquenti Iudee de Sodoma atque Samaria dicitur: Iustificasti sorores tuas in omnibus abominationibus tuis, quas operata es ; ita melioribus Testamenti  Noui preceptis subsequentibus, precepta bona que rudibus data sunt, non bona esse memorantur.



INTERROGATIO LIu.

Cum in uisione spiritalis edificii Ezechiel propheta prius dicat se uidisse quod gazophylacia ad australem uiam facies haberent, qua ratione post subiicit quod gazophylacium quod respicit uiam meridianam, sacerdotum est, qui excubant in custodiis templi; et gazophylacium quod respicit uiam aquilonis, sacerdotum qui excubant ad ministerium altaris ? Si utraque facies ad australem uiam tendebat, quomodo nunc unum ad meridianam, aliud ad aquilonis uiam respicere dicitur?



RESPONSIO .


In his uerbis agnoscimus, quod gazophylacium sacerdotum qui excubabant [a 1Kb] in custodiis templi, ita positum fuerat, ut solam meridianam uiam respiceret: gazophylacium uero sacerdotum qui excubabant [b 1Kb] ad ministerium altaris, ita erat in atrio, ut australem uiam et aquilonis faciem intenderet [c 1Kb] : quatenus et cum gazophylacio sacerdotum, qui excubabant [d 1Kb] in custodiis templi, meridianam uiam respiceret [e 1Kb] , et tamen sine gazophylacio eorumdem sacerdotum ab aquilonis uia uideret [f 1Kb] . Sed quid est hoc, quod in his uerbis mysticis [g 1Kb] possumus intueri, nisi hoc quod secundum ea, que premissa sunt, iam spiritalis auditor intelligit: quod sacerdotes maioris ordinis, qui excubant in custodiis templi, solam meridianam  uiam respiciunt, quoniam solis studiis spiritalibus occupati, his que amoris Dei sunt, sollicite intendunt; sacerdotes autem minoris ordinis, qui discutiendis peccatis delinquentium presunt, etiam ad aquilonis uiam oculos reflectunt, ut in mente peccantium, que sint torporis frigora, uideant, et hec uerbis correctionis usque ad penitentie gemitus reducentes [h 1Kb] , quasi carnes in altare Domini incendant? Respiciebant [i 1Kb] etiam cum magnis sacerdotibus ad meridianam uiam: quia quantum ad semetipsos est, feruent igne caritatis, et succensi sunt flammis amoris Dei. Sed quia peccatum [i 1Kb] delinquentium crebro corrigunt, etiam ad aquilonis uiam oculos reducunt.



EX DANIELE.



INTERROGATIO Lu.

Si post tres annos, sicut in principio Danielis scriptum est , pueri ipsi ingressi sunt in conspectum Nabuchodonosor, quomodo in subsequenti uisione scribitur: Anno secundo Nabuchodonosor, uidit Nabuchodonosor somnium ? Hec magnam inter se uidentur habere contrarietatem, pro eo quod pueri ipsi, qui nusquam antea nisi  post tres annos in conspectum predicti regis primum introducti atque interrogati sunt, nunc in secundo Nabuchodonosor anno et ipsum Nabuchodonosor uidisse, et Danielem interpretationem somnii ipsius aperuisse Scriptura commemorat.



RESPONSIO .

Hoc ita soluunt Hebrei; secundum hic annum dici regni eius, omnium gentium barbararum, non Iudee tantum et Chaldeorum, sed Assyriorum quoque, et Aegyptiorum, et Moabitarum, et reliquarum nationum, quas Domino concedente superarat. Unde et Iosephus in decimo Antiquitatum scribit libro : »Post annum secundum Aegyptie uastitatis rex Nabuchodonosor uidit somnium mirabile.«



INTERROGATIO LuI .

 Cum in Danielis libro in fine prime uisionis pro ipso Daniele scribatur: Fuit Daniel usque ad annum primum Cyri regis , quomodo in eodem libro e contrario scribitur: Anno tertio Cyri regis Persarum, uerbum reuelatum est Danieli ?



RESPONSIO.

Quod dicitur fuisse Danielem usque ad annum primum Cyri regis, non uite illius tempus accipiendum est, sed hoc significatur, quod usque ad primum annum Cyri regis, qui Chaldeorum destruxit imperium, Daniel potens fuit in Chaldea. Postea uero a Dario translatus est in Medos. Item in expositione Danielis idem Hieronymus sic dicit : »Fuisse Danielem apud Chaldeos in pristina dignitate purpura byssoque uestitum, usque ad primum  annum Cyri regis intelligimus, quando subuertit Chaldeos, et postea cepit esse cum Dario filio Assueri de semine Medorum, qui imperauit super regnum Chaldeorum. Aut certe iam Dario mortuo, cuius anno primo LXX hebdomadarum sacramenta cognouerat, nunc tertio anno Cyri regis hec uidisse narrantur.«



INTERROGATIO LuII .

Cum Daniel sententiam Dei, quam incommutabilem nouerat, iam prius Nabuchodonosor regi de ultione regni sui predixisset implendam, dicens: Eiicient te ab hominibus, et cum bestiis feris erit habitatio tua , quomodo in subsequentibus eumdem Nabuchodonosor pro immutatione eiusdem sententie ad penitentiam cohortatur, dicens: Quamobrem,  rex, consilium meum placeat tibi, et peccata tua eleemosynis redime, et iniquitates tuas misericordiis pauperum: forsitan ignoscat Deus delictis tuis ?



RESPONSIO .

Hoc facile soluitur Ezechie regis exemplo, quem Isaias dixerat moriturum esse, et Niniuitarum, quibus dictum erat, Adhuc tres dies, et Niniue subuertetur  ; et tamen ad preces Ezechie, et Niniues Dei sententia mutata est, non uanitate iudicii, sed eorum conuersione, qui meruerunt indulgentiam. Alioquin et in Ieremia  loquitur Deus se mala minari super gentem, et si bona fecerit, minas clementia commutare. Rursum bona agenti se asserit polliceri, et si mala fecerit, dicit se suam mutare sententiam, non in homine, sed in operibus, que mutata sunt. Neque enim Deus hominibus, sed uitiis irascitur: que cum in homine non fuerint, nequaquam punit, quia mutatus est.



INTERROGATIO LuIII.

Cum in libro Danielis scriptum sit prouisione quam angelo interpretante cognouit, ut ait: Cum uiderem ego Daniel uisionem, et quererem intelligentiam, audiui  uocem uiri dicentis: Gabriel, fac intelligere istam uisionem uirum istum , quomodo statim subiungitur e contrario, ubi ipse Daniel ait: Et stupebam ad uisionem, et non erat qui interpretaretur ? Si non erat, qui interpretaretur, quomodo supra interpretatus est angelus?



RESPONSIO .

Quod dicit, hoc est: Reges audierat, et eorum nomina nesciebat; futura cognouerat, et quo futura essent tempore, dubius fluctuabat.



EX PROPHETIS MINORIBUS.



INTERROGATIO LIX [a 1Kb] .

Cum Dominus per Oseam prophetam de reprobis regibus dicat: Ipsi regnauerunt, et non ex me; principes exstiterunt, et non cognoui , quomodo  e contrario Iob dicit: Qui regnare facit hypocritam propter peccata populi ? Quis enim recte sentiens dicat, quod fecit Dominus quod minime cognoscit?



RESPONSIO .

Scire Dei, approbare est; nescire, reprobare. Unde quibusdam quos reprobat, dicit: Nescio uos, unde sitis . Et aliquando facere Dei est, id quod fieri prohibet, irascendo permittere. Unde et regis Aegypti cor se obdurare asseruit , quod uidelicet obdurari permisit. Miro modo hypocritas Dominus et regnare facit, et nescit: facit sinendo, nescit reprobando.



INTERROGATIO LX.

Quomodo Amos propheta inquisitus respondit:  Non sum propheta , cum et prophetam eum nouerimus, et uerba prophetie illius teneamus?



RESPONSIO .

Eadem hora qua requisitus est, prophetie sibi spiritum deesse sensit, et de semetipso testimonium ueraciter intulit dicens: Non sum propheta. Qui tamen secutus adiunxit: Et nunc audi uerbum Domini. Hec dicit Dominus: Uxor tua in ciuitate fornicabitur, et  filii tui et filie tue in gladio cadent, et humus tua funiculo metietur, et tu in terra polluta morieris . Quibus prophete uerbis aperte ostenditur, quod dum de se illa loqueretur, impletus est, et mox habere prophetandi spiritum meruit, quia se prophetam non esse humiliter agnouit.



INTERROGATIO LXI.

Cum Zacarias dicat pro derisoribus Christi: uidebunt in quem pupugerunt , quomodo quasi e contrario de ipsis uidetur Isaias dixisse: Tollatur impius, ut non uideat claritatem Domini ?



RESPONSIO.

Excecatur impius, ut aliquid non uideat. uisurus est formam hominis, de qua dictum est: Sic ueniet  ; non uisurus est formam Dei, de qua dicitur: Ostendam me ipsum illi , quam non impii, sed soli iusti uidebunt. Unde propter solam formam hominis, que et a iustis et ab iniustis uidenda est, dictum est: uidebunt in quem pupugerunt; propter formam autem Dei, que a solis iustis uidebitur, dictum est: Tollatur impius, ne uideat, etc.



EX LIBRO PSALMORUM.



INTERROGATIO LXII.

Cum Dauid in psalmo quarto, uers. 5, dicat: Irascimini, et nolite peccare, quomodo Paulus in Epistolis suis dicit: Deponite omnem iram, et indignationem ?



RESPONSIO.

 Alia est ira, qua zelo iustitie commouemur; alia, qua irrationabili motu ferimur. Non ergo illam Apostolus que de iustitia descendit, abscindere uoluit, presertim cum idipsum testimonium de psalmo in Epistola ad Ephesios adsumpserit, dicens: Irascimini, et nolite peccare . Ac si dixisset: Sic irascimini, ut a culpa abstineatis; sed omnem potius iram, que de irrationabili motu procedit, uoluit amputari.



INTERROGATIO LXIII.

Quomodo Dauid in psalmo quinto decimo dicat: Caro mea requiescit in spe, quoniam non derelinques animam meam in inferno, nec dabis sanctum tuum uidere corruptionem , cum quasi e contra  uideatur dicere in psalmo uigesimo nono: Que utilitas in sanguine meo, dum descendo in corruptionem ?



RESPONSIO.

Quod dicit: Caro mea requiescit in spe, quoniam non derelinques animam, etc., utique Psalmista ex persona Christi id affirmatiue pronuntiat, ac si diceretur ex uoce filii Dei ad Deum patrem : Caro mea in spe resurrectionis obdormiet, quia non dabis animam meam inferis possidendam, neque sanctificatum corpus meum, per quod et alii sanctificandi sunt, corrumpi patieris. Hoc autem quod uidetur esse contrarium, hoc est quod et illud, nec diuersum est. Dicit enim quodammodo Christus ad patrem: Que utilitas in  effusione sanguinis mei, si sic fuerit corrupta caro mea, quomodo et ceterorum hominum, ut in fine resurgam? Nunquid confitebitur tibi puluis, id est, turba impiorum, que nisi me resurgente iustificari non poterit? Ergo sic intellecta, non sunt contraria.



INTERROGATIO LXIu.

Cum Psalmista dicat: Dolores inferni inuenerunt me ; necnon et illud: Deus noster refugium et uirtus, adiutor in tribulationibus que inuenerunt nos nimis ; quomodo immutato alio locutionis genere, non se a tribulationibus inuentum esse, sed se tribulationem potius inuenisse testatur, dicens: Tribulationem et dolorem inueni ?



RESPONSIO.


Alie sunt tribulationes uel dolores, quas nos inuenimus; et alie, que nos inueniunt. Nam quando sine alicuius admonitione uel percussione homo considerat factum suum, et rogans Deum, plangit et contremiscit, iste utique tribulationem et dolorem inuenit: qui sic aut alio increpante, aut altero admonente, aut percutiente conteritur, hunc tribulationes et dolores inueniunt.



INTERROGATIO LXu.

Cum Dauid propheta in uigesimo primo psalmo non exauditum se conqueratur, dicens; Deus meus, clamabo per diem, nec exaudies; et nocte , etc. quomodo e contra in eodem psalmo testatur, dicens:  Non auertit faciem suam a me; et dum clamarem ad eum, exaudiuit me ?



RESPONSIO.

Dominus Christus ex persona ueteris hominis, cuius mortalitatem portabat, uerbis delictorum clamare se dicit die ac nocte, et non exaudiri: uerba enim delictorum sunt, et non iustitie, cum clamatur ad Dominum per diem, id est, in prosperitate, ut hec ipsa prosperitas non mutetur; et cum clamatur nocte, ut aduersitas prosperetur. Hec igitur talis petitio, longe est a salute. Nam inde et sequitur, et non ad insipientiam mihi, id est,  neque hoc facias ad insipientiam mihi, sed potius ut sapiam, quid uelis me clamare, non uerbis delictorum et desiderio temporalis  uite, sed uerbis conuersionis ad te in uitam eternam. Ex his igitur uerbis conuersionis atque iustitie, in subsequentibus idem exauditum se commemorat dicens: Non spreuit, neque despexit precem pauperis; neque auertit faciem suam a me: et dum clamarem ad eum, exaudiuit me: id est, non illius qui uerbis delictorum clamans ad Deum, uiam istam, id est, prosperitatem transire nolebat; sed precem pauperis exaudiuit. Qui ergo uerbis delictorum superius clamasse, et non exauditum se contestatur, ipse uerbis iustitie deprecans, se commemorat exauditum. Clamauit superius uerbis delictorum  exauditus non est. Clamauit subterius uerbis iustitie et conuersionis ad Deum   et exauditus est.



INTERROGATIO LXuI.

Cum Psalmista in psalmo uigesimo quarto dicat: Uniuerse uie Domini misericordie et ueritas , quomodo in alio psalmo e contrario dicit: Omnes uie tue ueritas , uel sicut in alia translatione legitur: Omnia mandata tua ueritas?



RESPONSIO .

Erga sanctos et uniuerse uie Domini misericordia, et uniuerse uie Domini ueritas: quia et in iudicando subuenit, atque ita non deest misericordia; et in miserando id exhibet quod promisit, ne ueritas desit. Erga omnes autem et quos liberat, et quos  damnat, omnes uie Domini misericordia et ueritas: quia ubi non miseretur, uindicte ueritas exhibetur. Multos quippe immeritos liberat, immeritum autem neminem damnat.



INTERROGATIO LXuII.

Quomodo Psalmista in uigesimo nono psalmo contraria de se predicare uidetur, ait enim: Ego dixi in abundantia mea: Non mouebor in eternum ; et post modicum subiungit: Auertisti faciem tuam a me, et factus sum conturbatus?



RESPONSIO.

Quia de confidentia uirtutis intumuit, dicit: Ego dixi in abundantia mea, etc. Sed paulo post quid pertulit, adiunxit: Auertisti faciem tuam, etc., ac si aperte dicat: Fortem me inter uirtutes credidi, sed  quante infirmitatis sim, derelictus agnoui. Hinc rursus dicit: Iuraui et statui custodire iudicia iustitie tue . Sed quia eius uirium non erat manere in custodia quam iurabat, debilitatem suam protinus turbatus inuenit. Unde et ad preces et opem repente se contulit, dicens: Humiliatus sum usquequaque: uiuifica me secundum uerbum tuum .



INTERROGATIO LXuIII.

Quomodo Dauid dicat: Dixi, pronuntiabo aduersum me iniustitias meas Domino, et tu remisisti , etc.; et illud quod alibi dicitur: Peccator cum ingemuerit, saluus erit : cum e contra in Euangelio ille cecus dixerit: Nos scimus quia peccatores Deus non exaudit ?



RESPONSIO.

Quia Deus peccatores audiat, ex multis Scripturarum locis monstratur, sicut de publicano illo, uel de aliis in Euangelio scribitur . Hoc autem quod cecus iste dixit, quasi adhuc inunctus loquitur. Ac proinde non est ita accipiendum, quod Deus peccatores non audiat. Si non exaudit in miraculis, exaudit pro culpis.



INTERROGATIO LXIX.

Cum Psalmista in psalmo trigesimo tertio dicat,  Semper laus eius in ore meo , quomodo e contrario specialem numerum tenet in psalmo centesimo decimo octauo? Dicit enim: Septies in die laudem dixi tibi .



RESPONSIO.

Septenarium laudis numerum posuit propter septem dies, quibus mundus iste peragitur, in quibus semper laus Deo refertur.



INTERROGATIO LXX.

Cum Psalmista dicat: Homines et iumenta saluos facies, Domine , quomodo Paulus apostolus quasi e contrario uidetur dicere: Nunquid de bobus cura est Deo ?



RESPONSIO.

Hec sanctus Augustinus ita distinguit dicens  : »Ecce dicitur, quod de bobus non sit cura Deo. Rursumque dicitur: Homines et iumenta saluos facies, Domine. Nunquid contraria sunt ista? Non. Ad precepti ergo tenorem non est de bobus cura Deo. Ad prouidentiam uniuersitatis cura est illi de omnibus. Quid ergo ait Apostolus? Nunquid de bobus pertinet ad Deum? Ubi preceptum dedit: Boui trituranti os non infrenabis ; ibi de bobus non cogitauit Deus? Itaque quosdam boues uoluit significare. Non enim hoc curat Deus monere, quid agas cum bobus. Habet hoc natura ipsa humana. Sic factus est homo, ut norit consulere iumentis suis, nec inde a Deo precepta accepit: sed insinuatum est illi in mente a Deo, ut possit et sine precepto facere:  fecit illum talem Deus. Sed quomodo regit pecus, regendus ab alio: ab eo qui regit, preceptum accepit. Ad precepti ergo tenorem non est de bobus cura Deo. Ad prouidentiam uniuersitatis, qua creauit omnia, et mundum regit, homines et iumenta saluos facies Deus [a 1Kb] . Intendat caritas uestra. Hic forte aliquis dicat mihi: De Nouo Testamento est, quia de bobus non pertinet ad Deum. Homines et iumenta  de ueteri Testamento est. Sunt qui calumnientur, et dicant, non sibi consonare ista duo Testamenta. Ne forte aliud dicat in ueteri, aliud in Nouo; et flagitet de me sententiam de Nouo talem [c 1Kb] qualis est hec: Homines et iumenta saluos facies, Domine ; quid facio?  Nihil tam in capite Noui Testamenti, quam Euangelium. In Euangelio inuenio, quia omnia ista pertinent ad Deum. Nemo erit iam, qui contradicat. Nunquid enim apostolus Euangelio contrarius erit? Audiamus ipsum Dominum, principem, et magistrum apostolorum. Respicite, inquit, uolatilia celi, quia non seminant, neque metunt, neque congregant in horreum, et Pater uester celestis pascit illa . . . . Et de uestimento quid solliciti estis? Considerate lilia agri quomodo crescunt. Non laborant neque nent. Dico autem uobis, quoniam nec Salomon in omni uita sua coopertus est,  sicut unus ex istis. Si enim fenum agri quod hodie est, et cras in clibanum mittitur, Deus sic uestit, quanto magis uos modice fidei ? Ergo et preter hominem animalia et herbe [a 1Kb] pertinent ad curam Dei, ut pascantur, non ut legem accipiant. Quod ergo ad legem dandam attinet, de bobus cura non est Deo. Quod autem ad credenda, pascenda, gubernanda, et regenda, omnia ad Deum pertinent.« Hinc etiam in Euangelio dicitur Matthei: Nonne duo passeres asse ueneunt: et unus ex illis non cadet sine Patre uestro super terram ? Lucas uero sic dicit: Nonne quinque passeres ueneunt dipondio, et unus ex illis non est in obliuione apud Deum ? Quos enim recordatur, et pascit, gubernat, et regit, et sine quo unus ex illis  super terram non cadit, non solum cum ipsis et intra ea est; uerum etiam in illis, unde ea pascere potentialiter ipse disposuit, cui equalis de omnibus cura manet.



[b 1Kb] INTERROGATIO LXXI .

Quomodo Psalmista in psalmo trigesimo septimo ex persona Christi dicat: uim fecerunt, qui querebant animam meam , cum e contra similiter ex persona Christi in centesimo quadragesimo primo redarguens dicat: Non est qui querat animam meam ? Si quosdam redarguit quasi inimicos, qui non querant animam eius: ergo amici erant querentes animam eius?



RESPONSIO .

 Queritur anima Christi et bene, et male: bene, qui incorporari cupiunt membris eius; male autem, qui uim faciunt, et persequuntur uel illum uel membra ipsius. Quis est, qui querit bene animam ipsius? Qui eius passiones imitatur. Qui sunt qui querebant male animam eius? Qui ei uim faciebant, et crucifigebant eum.



INTERROGATIO LXXII.

Quomodo Dauid in psalmo quadragesimo tertio dicit: Exsurge, quare obdormis, Domine ? et quasi e contra in psalmo centesimo uigesimo: Ecce non dormitabit neque dormiet, qui custodit Isrel ? Si non dormit neque dormitat, qui custodit Isrel, quomodo clamatur ad eum: Exsurge, quare obdormis, Domine?



RESPONSIO.


Dormit Dominus in cordibus infidelium, non dormit in cordibus christianorum. Ergo cum canitur, Exsurge, quare obdormis, Domine? pro infidelibus hoc Ecclesia clamat, qui Christum mortuum, sed resurrexisse non credunt, et ideo, quasi in cordibus talium semper dormit Christus. Quia Christum adhuc mortuum putant, ad hoc petitur ut resurgat in illis, id est, ut fides prestetur illis, qua credant eum resurrexisse a mortuis. Cum autem canimus, quod non dormit, neque dormitat, qui custodit Isrel; quia  Isrel uidens Deum interpretatur, ad solos fideles hoc testimonium refertur, qui Christum a somno mortis suscitatum, non dormientem, id est, mortuum, sed uiuentem in secula confitentur.



INTERROGATIO LXXIII.

Cum in quadragesimo quarto psalmo ex uoce aduocantis Dei, anime dicatur humane, Audi, filia, et uide, et inclina aurem tuam , quomodo alterius patris mentionem faciens subiungit e contrario dicens: Et obliuiscere populum tuum, et domum patris tui?



RESPONSIO.

Aduocat hic Deus pater filiam, id est, animam hominis, ut de domo alterius patris sui, id est, mundi huius exeat, et ad speciem patris creatoris utique  sui redire contendat. Quod ita fit, cum mortificati cum Christo ab elementis huius mundi , contemplamur secundum Apostolum iam non ea que uidentur, sed que non uidentur. Que enim uidentur, temporalia sunt: que autem non uidentur, eterna .



INTERROGATIO LXXIu.

Quomodo unus idemque propheta Dauid cum dixisset: Immola Deo sacrificium laudis, et redde Altissimo uota tua , quasi e contrario uidetur dicere: Quoniam si uoluisses sacrificium, dedissem utique, holocaustis uero non delectaberis ? Quomodo delectari et non delectari Deum humanis sacrificiis dicit?



RESPONSIO.


Sacrificium uisibile, inuisibilis sacrificii sacramentum, id est, sacrum signum est. Unde ille penitens apud prophetam, uel ipse propheta querens Deum peccatis suis habere propitium: Si uoluisses, inquit, sacrificium, dedissem utique, holocaustis non delectaberis. Sacrificium Deo spiritus contribulatus: cor contritum et humiliatum Deus non spernit. Intuemur quemadmodum ubi Deum dixit nolle sacrificium, ibi Deum ostendit uelle sacrificium? Non uult ergo sacrificium trucidati pecoris, sed uult sacrificium contriti cordis. Illo igitur quo eum nolle dixit, hoc significatur quod eum uelle subiecit. Ac per hoc ubi scriptum est: Misericordiam uolo, et non sacrificium , nichil aliud quam sacrificium sacrificio  prelatum oportet intelligi, cum illud quod ab hominibus appellatur sacrificium, signum est ueri sacrificii. Porro autem misericordia uerum sacrificium est. Unde et Apostolus ait: Benefacere, et communicatores esse, nolite obliuisci; talibus enim sacrificiis placetur Deo .



INTERROGATIO LXXu.

Cum Dauid propheta dicat: Peccatori dixit Deus: Quare tu enarras iustitias meas ? quomodo Paulus uideatur e contrario precipere, ubi etiam malos in predicationem admittat, dicens:  Siue per occasionem, siue per ueritatem Christus annuntietur ? Et illud Euangelicum: Quod dicunt, facite; que autem faciunt, facere nolite ?



RESPONSIO .

Sed hec dicta sunt, ne timeant qui audiunt a quocunque audiant: non ut securi sint, qui dicunt bona, et faciunt mala. Sed noluit Deus sine correptione dimittere illos qui dicunt; ne hoc solo quod dicunt, securi obdormiscant in mala uita, et dicant sibi: Neque enim perdet nos Deus, per quorum os uoluit tanta bona dici populo suo. Secundum hunc igitur intellectum, predicatores peccatores admonentur ne uiuant male, et predicent bene, non ut os suum prohibeant  a predicamento iustitie.



INTERROGATIO AUGUSTINI LXXuI .

Cum in psalmo quinquagesimo secundo scriptum sit: Non est qui faciat bonum, non est usque ad unum , quomodo statim bonorum nomen subiungitur, dicendo: Qui deuorant populum meum? Si non est qui faciat bonum, non est usque ad unum; quis est iste populus, qui Dei tantum populus nominatur? Nec enim potest Dei populus dici, nisi bonum faciendo, et inherendo illi.



RESPONSIO.

Ecce in uno eodemque psalmo, et boni, id est, Dei populus describuntur, et quod non sit qui faciat bonum  usque ad unum, sententia superiori prefertur. Propheta enim uolens distinguere filios Dei a filiis hominum, dixit: Non est qui faciat bonum, etc., quod pertinet ad filios hominum, qui adhuc filii Dei nondum sunt. De his enim superius dixerat: Dominus de celo prospexit super filios hominum. Idem dixit, qui deuorant populum meum. Ecce hic populum Dei nominauit, quod utique pertinet ad filios Dei. Ista uoce filii Dei sumus. Tolle ergo quod homines filii Dei sunt, remanet quod filii hominum sunt, id est, reprobi et peccatores, de quibus dictum accipitur: Non est qui faciat bonum, non est usque ad unum. Cum autem inter malos quidam boni inueniuntur, ipsi filii Dei sunt, qui hoc loco populus Dei nominatur. Qui etiam sicut cibus panis a filiis hominum,  id est, ab iniquis deuoratur, cum a persequentibus lacerantur. Cum autem et ipsi mali boni efficiuntur, iam non filii hominum, sed filii Dei sunt. Si ergo superiorem uersum, quo dicitur: Non est qui faciat bonum, filiis hominum tribueris, et subsequentem uersum quo dicitur: Qui deuorant populum meum, filiis Dei ascripseris, nulla erit in his repugnantia questionis.



INTERROGATIO LXXuII.

Cum Dauid in psalmo quinquagesimo quarto pro quibusdam schismaticis imprecetur, dicens: ueniat mors super illos , quomodo quasi e contrario uideatur subiungere: Et descendant in infernum uiuentes?



RESPONSIO.


ueteris historie factum, quo Dathan et Abiron uiuentes terra absorbuit, populum autem illis consentientem ignis consumpsit , psalmus iste replicans, dicit: ueniat mors super illos, et descendant in infernum uiuentes. Sed si iam mors super eos uenerat, quomodo uiui ad inferos descendebant? aut quomodo potest fieri, ut prius uenisse uideantur in mortem, et postea approbentur uiuentes ad inferna descendere? Sed quod dicit: ueniat mors super illos, ad populum pertinet illis consentientem, qui igne consumptus est; quod autem subiicit: Descendant in infernum uiuentes, ad duces eorum malorum Dathan et Abiron pertinet, quos uiuos terra absorbuit. Primum quippe illud schismatis  initium noua mors perdidit. uel uiuentes ad infernum descendere, est uiuentes sentientesque per prauum opus ad inferni claustra descendere.



INTERROGATIO LXXuIII.

Cum in sexagesimo primo psalmo loquatur propheta dicens: Semel locutus est Deus , quomodo quasi e contra uidetur subiungere, duo hec audiui, presertim cum et Paulus apostolus ad Hebreos scribat, Multifarie multisque modis olim Deus locutus est patribus nostris in prophetis ?



RESPONSIO .

Omnino inuestigare difficile est, quemadmodum positum sit prius, semel locutus est Deus, deinde, cum ille semel locutus est, ego duo audiui. Si enim  diceret, semel locutus est Deus, unum hoc audiui, uidebatur partem questionis huius amputauisse, ut tantummodo quereremus quid sit, semel locutus est Deus. Nunc uero quesituri sumus, et quid sit, semel locutus est Deus; et quid sit, duo hec audiui, cum ille semel locutus sit. Sed sciendum, quod inter homines hominibus sepe multis modis, multis partibus, per multiformem creaturam locutus est Deus. Apud se semel locutus est Deus. Quod unum uerbum genuit Deus, in illo uerbo sunt omnia, quia per uerbum facta sunt omnia . Unum uerbum habet, ibi omnes thesauri sapientie et scientie absconditi . Duo uero, que audisse sese dixit, ista sunt: potestas et misericordia. Ista plane: intelligite potestatem Dei, intelligite misericordiam  Dei. His duobus continentur prope omnes Scripture: propter hec duo prophete, propter hec patriarche, propter hec lex, propter hec ipse Dominus noster iehsu Christus, propter hec apostoli, propter hec annuntiatio omnis, et celebratio uerbi Dei in Ecclesia. Potestatem eius timete, misericordiam eius amate. Nec sic de misericordia presumatis, ut potestatem contemnatis; nec sic potestatem timeatis, ut de misericordia desperetis. Apud illum potestas, apud illum misericordia: hunc humiliat, et hunc exaltat : hunc humiliat potestate, illum exaltat misericordia.



INTERROGATIO LXXIX.

Cum in psalmo sexagesimo octauo propheta ex  persona Christi dicat, Laboraui clamans, rauce facte sunt fauces mee : quomodo Euangelium dicit, quod in passione sua Dominus non respondederit eis uerbum? Necnon et illud quod Isaias dicit, Sicut agnus coram tondente se, sic non aperuit os suum .



RESPONSIO .

Ideo iam tunc tacebat, quod raucus erat, quod sine causa tantum clamauerat. Et illam quidem eius uocem de Psalmo alio in cruce nouimus: Deus meus, Deus meus, ut quid me dereliquisti ? Sed quanta illa uox fuit, aut quam diuturna, ut in ea fauce facte essent fauces eius? Diu clamauit, ue uobis, Scribe, et Pharisei ! Diu clamauit, ue mundo ab scandalis ! Et reuera quomodo raucus clamabat, et ideo non intelligebatur, quando dicebant Iudei: Quid est quod dicit? Durus est hic sermo. Quis potest illum audire? Non scimus quid dicat . Ille omnia uerba dicebat, sed illis rauce fuerunt fauces eius, qui uoces eius non intelligebant. Hec igitur sub tali intellectu promissa, non erunt sibi contraria: ut iuxta quod superius dicit, clamor ipse unde rauce fauces eius facte fuisse dicuntur, non ipso passionis tempore, sed ante passionem factus accipiatur.



INTERROGATIO LXXX.

Cum propheta ex persona Christi in psalmo sexagesimo octauo premiserit primum dicens, ueni in altitudinem maris, et tempestas dimersit me : quomodo quasi e contrario in subsequentibus deprecatur de profundo aquarum, non me dimergat tempestas aque ? Necnon et alia, que superius in eodem psalmo contraria sibi esse uidentur: primum quod dixit, In limum profundi ; aliudque e contra subsequitur, Saluum me fac de luto, ut non inheream 



RESPONSIO.

Quod superius dictum est, tempestas dimersit me, pro corpore quod iam in passione tenebatur, hoc dictum accipitur. Quod autem sequitur, non me dimergat tempestas aque, pro spiritu deprecari uidetur: ut quia corpus tenebatur ad passiones, saltem pro anima precaretur, ut in tempestate passionum non mergeretur. Hoc quippe et in his aliis duobus sentiendum  est, quibus ait: Infixus sum in limo profundi: et quod repetiit, saluum me fac de luto, ut non inheream , cum secundum sententiam priorem deberet dicere, saluum me fac de luto ubi eram [a 1Kb] , eruendo me, non agendo ut non heream [b 1Kb] . Ergo heserat carne, sed non heserat spiritu. Dicit hoc ex infirmitate membrorum suorum. Quando forte caperis ab eo qui te premit ad iniquitatem, tenetur quidem corpus tuum, secundum  corpus infixus es in limum [c 1Kb] profundi: sed quandiu non consentis, non hesisti; si autem consentis, hesisti. Hesisti [d 1Kb] ? Oratio tua ibi sit, ut quomodo iam tenetur corpus tuum, non teneatur et anima tua . Item et de profundo aquarum, non me dimergat tempestas aque. Sed iam dimersus erat. ueni in altitudinem maris, tu dixisti; et tempestas dimersit me, tu dixisti. Dimersit secundum carnem, non dimersit secundum spiritum. Quibus dictum est, Si uos persecuti fuerint in unam ciuitatem [e 1Kb] , fugite in aliam , hoc eis dictum est, ut nec carne hererent, nec spiritu.



INTERROGATIO LXXXI.

Cum ueteris et Noui Testamenti patres, Moysen, Aaron, Eliam, Eliseum, uel ceteros illius temporis  sanctos, atque ipsos Christi filii Dei apostolos diuersa mirabilia et signa legerimus fecisse: cur e contrario in psalmo septuagesimo primo scribitur, Benedictus Dominus Deus Isrel, qui facit mirabilia magna solus ?



RESPONSIO.

Deus facit mirabilia solus; quoniam quicunque faciunt, ipse in eis operatur, qui facit mirabilia solus.



INTERROGATIO LXXXII.

De eo quod in psalmo septuagesimo quarto scriptum est: Quia calix in manu Domini uini meri plenus est misto ; uidetur esse contrarium, quod et uini meri plenum ipsum calicem dixit, et misto subsecutus adiunxit.



RESPONSIO.


Prima questio, iuxta quod sanctus Augustinus ait , ista occurrit: »uini meri plenus est misto. Quomodo meri si misto. Non ergo uos terreat, quod dicit, et merum et mistum [f 1Kb] : merum propter sinceritatem, mistum propter fecem . Calix enim uini meri plenus misto uidetur mihi esse lex que data est Iudeis et omnis illa Scriptura ueteris, quod dicitur Testamenti. Ibi sunt pondera omnium sententiarum, nam ibi Nouum Testamentum absconditum latet tanquam in fece corporalium sacramentorum. Circumcisio carnis magni sacramenti res est, et intelligitur inde circumcisio cordis. Templum illud in [g 1Kb] Ierusalem magni sacramenti res est, et intelligitur ex eo corpus Domini.  Terra repromissionis [h 1Kb] intelligitur regnum celorum. Sacrificium uictimarum et pecorum magnum habet sacramentum: sed in omnibus illis generibus sacrificiorum intelligitur unum illud sacrificium, et unica uictima in cruce Domini [i 1Kb] : pro quibus omnibus sacrificiis unum nos habemus, quod illa figurabant, et hec ex illis figurabantur [i 1Kb] . Accepit populus ille legem, accepit mandata iusta et bona. Quid tam iustum, quam Non occides, non mechaberis, non furaberis,  non falsum testimonium dices, honora patrem et matrem, non concupisces rem proximi tui, non concupisces uxorem proximi tui, unum Deum adorabis, et ipsi soli seruies ? Omnia ista ad uinum pertinent. Illa uero carnalia quasi resederunt, ut remanerent apud illos, ut funderetur [a 1Kb] inde omnis spiritalis intellectus. Calix in manu Domini, id est, in potestate Domini: uini meri, id est, legis sincere: plenus est misto, id est, cum fece corporalium sacramentorum. Et quia hunc humiliat, superbum Iudeum; et hunc exaltat, confitentem Gentilem, inclinauit ex hoc in hunc, id est, a Iudaico populo, in Gentilem populum. Quid inclinauit? Legem eliquatus est: inde spiritalis intellectus. uerumtamen fex eius non est exinanita, quia omnia sacramenta  carnalia apud Iudeos remanserunt. Bibent omnes peccatores terre. Qui bibent? Omnes peccatores terre. Iudei erant quidem peccatores, sed superbi: et Gentiles erant peccatores, sed humiles. Omnes peccatores bibent, sed uide, qui fecem, qui uinum. Etenim illi bibendo fecem, euanuerunt; isti bibendo uinum, iustificati sunt.



INTERROGATIO LXXXIII.

Cum Psalmista in psalmo octogesimo quarto quasi preterita narrans, dicat: Benedixisti, Domine, terram tuam, auertisti captiuitatem Iacob. Remisisti iniquitatem, etc., usque auersus es ab ira indignationis tue : quomodo quasi facta non fuerint, statim subiungit, Conuerte nos, Deus salutaris noster, et auerte iram tuam a nobis. Ne in eternum  irascaris nobis? Quomodo narrat quasi factum esset, et quomodo orat ut fiat?



RESPONSIO .

Nisi quia uoluit ostendere preterita uerba se in prophetia dixisse? Nondum autem factum esse quod dicebat iam factum, hinc ostendit, quia orat ut fiat. Nam sic tibi propheta responderet: Illa dico quasi facta, que uideo [b 1Kb] futura. Quia uero nondum facta sunt, oro ut ueniant que iam uidi.



INTERROGATIO LXXXIu.

Cum de Deo prophetice et apostolice littere clament, quod sit idem Deus iustus et uerax, presertim Psalmista dicente in psalmo octogesimo quinto, Et tu, Domine, miserator et misericors . . . . et . . . . uerax  : quomodo quasi e contrario uidetur Deus ipse in libro Iob de se contra Satan dixisse, Tu autem commouisti me aduersus Iob, ut affligerem illum frustra ? Qui enim iustus est, affligere frustra non potuit. Et rursum quia uerax, non potuit aliter dixisse, quam fecit.



RESPONSIO .

Ut ergo iusto et ueraci utraque conueniant, quatenus et uera dicat, et iniusta non faciat; cognoscamus beatum Iob et iuxta aliquid frustra, et rursum iuxta aliquid non frustra percussum. Beatus ergo  Iob et non frustra percutitur, quia augetur meritum: et tamen frustra percutitur, quia nullum in eo punitur admissum. Deus ergo uerax secundum modum illum locutus est, quo beatus Iob non pro puniendis culpis, sed pro augendis meritis percussus esse cognoscitur.



INTERROGATIO LXXXu.

Queritur quomodo sibi utraque concordent, id est, iucunditas et timor, iuxta quod in psalmo octogesimo quinto scribitur: Iucundetur cor meum, ut timeat nomen tuum . Quomodo iucunditas sit timor? Nonne timor amarus solet esse?



RESPONSIO .

Erit aliquando iucunditas sine timore: modo iucunditas cum timore. Non est [c 1Kb] enim plena securitas,  nec perfecta iucunditas. Si nulla iucunditas, deficimus; si plena securitas, male exultamus. Ergo et iucunditatem aspergat, et timorem incutiat, ut de dulcedine iucunditatis perducat nos ad sedem securitatis. Dando timorem, non nos faciat male exultare, et recedere de uia. Ideo dicit in psalmo [d 1Kb] : Seruite Domino in timore, et exultate ei cum tremore . Sic et Apostolus: Cum timore et tremore uestram [e 1Kb] salutem operamini .



INTERROGATIO LXXXuI.

Cum in psalmo octogesimo octauo legatur Deus ad Dauid iurasse dicens: Semel iuraui in sancto meo, si Dauid mentiar, semen eius in eternum manebit. Et sedes eius sicut sol in conspectu meo, et sicut luna  perfecta in eternum manebit: et testis in celo fidelis ; quomodo e contrario subiungit: Tu uero repulisti, et ad nichilum deduxisti: distulisti christum tuum. Euertisti testamentum serui tui, etc., usque, perfudisti eum confusione? Nunquid ita falsum promittit Deus  aut falsum iurat? Quare ergo illa promisit, et ista fecit?



RESPONSIO .

Dauid positus erat cui promitterentur hec omnia in semine eius, qui est [f 1Kb] Christus, implenda. Propter promissa ergo que dicta sunt ad Dauid, exspectabant homines ea impleri in Dauid. Proinde ne quisquam Christianus cum diceret, de Christo dixit, alius diceret. Non, sed de illo Dauid dixit, et erraret, cum  diceret [g 1Kb] impleta omnia esse in Dauid; destruxit ea in Dauid. Ut cum uides ea in illo non impleta que necesse est impleri, queras alterum, in quo ostenderentur impleri. Ita etiam in Esau et Iacob inuenimus maiorem adoratum a minore, cum scriptum sit, Maior seruiet minori : ut cum in illis duobus precedentibus uides non impletum, exspectes duos populos in quibus impleatur, quia non mendax Deus polliceri dignatur. Ecce ex semine tuo, dixit ad Dauid [h 1Kb] , ponam super sedem tuam . Promisit ex semine eius in eternum aliquid, et  natus Salomon factus est tante sapientie, ut promissio Dei de semine Dauid in illo putaretur impleta. Sed cecidit Salomon , et dedit locum sperando Christo; ut quoniam Deus nec falli possit, nec fallere, quem sciebat casurum, non in eo poneret promissum suum, sed post casum eius respiceres tu Deum, et flagitares promissum tuum. Ergo, Domine, mentitus es, non implens quod promisisti, non exhibens quod iurasti? Forte hic dicturus erat tibi Deus: Iuraui quidem et promisi, sed iste noluit perseuerare. Quid ergo? Tu, Domine Deus, non presciebas istum non perseueraturum? utique sclebas. Quare ergo hoc non perseueraturo mihi, quia in eternum esset, promittebas? Nonne tu dixisti, Si dereliquerint legem meam, et mandata mea  non custodierint, et testamentum meum profanauerint , manebit tamen promissio mea, implebitur iuratio mea? Semel iuraui in sancto meo, intus in secreto quodam, in ipso fonte, unde prophete biberunt, qui nobis hec ructauerunt. Semel, inquit, iuraui, si Dauid mentiar. Exhibe ergo quod iurasti, redde quod promisisti. Sublatum est de isto Dauid, ne exspectaretur in isto Dauid. Exspecta ergo quod promisi [a 1Kb] .

Nouit illud et ipse Dauid. uide enim quid dicat: Tu uero repulisti, et ad nichilum deduxisti. Ergo ubi est quod promisisti? Distulisti christum tuum. Quamuis tristia quedam enumeret, in hoc tamen uerbo reficit nos. Manet omnino, Deus, quod promisisti: nam christum tuum non abstulisti, sed distulisti. In hoc  ergo Dauid [b 1Kb] , in quo sperabant ignari promissa sua Deum completurum, uidete quid accidit, ut promissa Dei firmius in alio sperata compleantur. Euertisti testamentum serui tui. Ubi est enim testamentum uetus Iudeorum? Ubi est terra illa promissionis, in qua habitantes peccarunt, qua deleta migrarunt? Regnum Iudeorum queris? non est. Profanasti in terra sanctitatem eius. Sancta illa que habebant, terrena esse ostendisti. Destruxisti omnes macerias eius, quibus eum munieras. Quando enim diriperetur, nisi macerie dirute fuissent? Posuisti munitiones eius in [c 1Kb] formidinem. Quid est formidinem? Ut dicatur peccantibus: Si Deus naturalibus ramis non pepercit, neque tibi parcet . Diripuerunt eum omnes transeuntes uiam. Omnes scilicet gentes. Per  uiam, hoc est, per uitam istam transeuntes diripuerunt Isrel, diripuerunt Dauid. Primum uidete frusta eius in omnibus gentibus. De ipsis enim dictum est, Partes uulpium erunt . Reges quippe impios uulpes appellauit Scriptura, dolosos et timidos,  quos terret uirtus aliena. Ideo Dominus ipse cum de Herode comminante loqueretur, Dicite, inquit, uulpi illi . Rex qui neminem hominum timet, ipse uulpes. Non est leo ille de tribu Iuda, cui dicitur: Ascendisti, recumbens dormisti [d 1Kb] sicut leo . Potestate ascendisti, potestate dormisti: quia uoluisti, dormisti [e 1Kb] . Unde et illud [f 1Kb] , Ego dormiui . Ergo de quibus dictum erat, Partes uulpium erunt, de his nunc dictum est, Diripuerunt eum omnes transeuntes uiam, factus est opprobrium uicinis suis. Exaltasti dexteram inimicorum eius, iucundasti omnes inimicos eius. Aduertite Iudeos, et uidete omnia impleta, que predicta sunt. Auertisti adiutorium gladii eius. Quomodo solebant pauci dimicare, non [g 1Kb] multos prosternere.  Auertisti adiutorium gladii eius, et non es opitulatus ei in bello. Merito uictus, merito captus, merito a regno suo alienatus, merito dispersus. Eam enim terram perdidit, pro qua Dominum occidit. Dissoluisti eum ab emundatione. Quid est hoc? Inter omnia mala magnus hic terror. Si enim dissoluit ab emundatione, iam non habet mundandum, sed proiiciendum. A qua ergo emundatione dissoluitur Iudeus? A fide. Ex fide enim uiuimus , et [h 1Kb] ex fide dictum est: Fide mundans corda eorum . Et quia sola fides Christi mundat, non credendo in Christum soluti sunt ab emundatione. Sedem eius in terra collisisti: merito et fregisti. Minuisti dies sedis eius [i 1Kb] : putabant se in eternum regnaturos. Perfudisti confusione. Hec omnia uenerunt [i 1Kb] Iudeis. Non tamen  ablato Christo, sed dilato.



INTERROGATIO LXXXuII.

Cum Psalmista dicat, Quis est homo qui uiuit, et non uidebit mortem ? quomodo Christus in Euangelio e contrario uidetur promisisse, dicens, Si quis sermonem meum seruauerit, mortem non uidebit in eternum ?



RESPONSIO.

De alia morte Psalmista egit, de alia quoque Saluator predixit. Et Psalmista quidem dicens, Quis est homo qui uiuit, et non uidebit mortem? de morte carnis sciscitans loquebatur, et confirmans prenuntiauit, quia nullus omnino sit, qui uiuat et non uideat mortem. Tanquam si diceret: Nullus est alius homo,  qui uiuit et non uideat mortem, nisi ipse solus qui animam suam eruit de manu inferni, id est, qui pro nobis mortuus est, et ultra non moriens resurrexit. Quia uero Dominus in Euangelio loquitur promittens. Si quis sermonem meum seruauerit, mortem non uidebit in eternum; non de hac corporali morte dixit, qua  omnes moriuntur, sed de morte eterna, id est, morte damnationis cum diabolo et angelis eius. Ipsa est uera mors, nam ista migratio est. Secundum hunc ergo sensum, non sunt hec duo contraria.



INTERROGATIO LXXXuIII.

Cum Psalmista dicat, Quis similis erit Deo inter filios Dei , quomodo apostolus dicit, Cum apparuerit, similes ei erimus, quoniam uidebimus eum sicuti est ?



RESPONSIO .

Unde ergo similes, et unde non similes, nisi quia huic sapientie et similes erunt ad imaginem, et non erunt similes ad equalitatem? Aspiciendo quippe eternitatem Dei, fit eis ut eterni sint; et dum uisionis eius donum percipiunt, ex perceptione beatitudinis  imitantur quod uident. Et similes ergo sunt, quia beati fiunt; et tamen creatori similes non sunt, quia creatura sunt. Et habent itaque quamdam Dei similitudinem, quia non habent finem; et tamen incircumscripti equalitatem non habent, quia habent circumscriptionem.



INTERROGATIO LXXXIX.

Cum Dauid de Christo dicat in psalmo centesimo nono, Dominus a dextris tuis , quasi significet Deum Patrem ad dexteram assistere Filii: quomodo Paulus quasi e contra in epistola ad Ephesios, Christum ad dexteram Patris sedere pronuntians, dicat: Sedere eum fecit ad dexteram suam in celestibus ; presertim cum idipsum quod Paulus dicit, et Psalmista in principio predicti psalmi  testetur, dicens: Dixit Dominus Domino meo, Sede a dextris meis?



RESPONSIO.

Cum dicitur, Sede a dextris meis, Pater Filium ad dexteram suam collocasse intelligitur. Et cum dicitur, Dominus a dextris tuis, ad ipsum Patrem sermo dirigitur, quasi ei dicatur: O Deus Pater, ecce Dominus Christus a dextris tuis sedens, confringet in die ire sue reges. Et nichilominus utroque testimonio insinuatur Filius ad Patris dexteram sedens.



INTERROGATIO XC.

Cum Psalmista dicat, Superbo oculo, et insatiabili corde, huic non conuescebar , quomodo e  contrario Dominus in Euangelio legitur, cum superbis et peccatoribus manducasse ?



RESPONSIO .

Quid est, non conuescebar? non cum illo manducabam. uesci enim manducare est. Cur ergo ipsum primo Dominum inuenimus manducasse cum superbis? nam superbus quidam inuitauerat illum: ipse est cui displicuit,  quia mulier peccatrix, que erat in ciuitate famosa, accessit ad pedes Domini . Iste Phariseus superbus erat, sed conuescebatur cum illo Deus. Quomodo nobis proponit hec? Quando ipse non fecit, ad imitationem suam nos hortatur. uidemus [a 1Kb] eum conuiuatum esse cum superbis; quomodo nos prohibet ne conuiuemur cum eis? Conuiuamur nos quidem cum fratribus propter correctionem aliquam: tenemus nos etiam a fratribus nostris, et non cum eis conuiuamur, ut corrigantur. Cum extraneis potius conuiuamur et cum paganis, quam cum his qui nobis herent [b 1Kb] , si uiderimus eos male uiuere, ut erubescant, et corrigantur, sicut dicit Apostolus: Si quis non obaudit uerbo nostro per epistolam, hunc notate, et nolite commisceri cum eo: et non  ut inimicum [c 1Kb] existimetis, sed corripite ut fratrem . Facimus hoc plerumque propter medicinam, et tamen cum extraneis multis, et cum impiis sepe uescimur. Quid est hoc, Superbo oculo, et insatiabili corde, huic non conuescebar? Habet epulas suas cor pium, habet epulas suas cor superbum. Nam propter cibos ipsos cordis superbi, ideo dixit, insatiabili corde. Cor superbum unde pascitur? Si superbus est, inuidus est, et aliter non potest. Superbia mater inuidentie [d 1Kb] est. Omnis ergo superbus, inuidus est. Si inuidus est, malis alienis pascitur. Unde dicit Apostolus: Si mordetis, et comeditis inuicem, uidete ne ab inuicem consummamini . uidentes [e 1Kb] ergo comedentes, nolite his conuesci, fugite tale conuiuium.  Neque enim se satiant gaudendo de malis alienis, quia insatiabili corde sunt: caue ne capiaris in epulis eorum.



INTERROGATIO XCI.

Cum in psalmo centesimo sexto Psalmista dicat, Et benedixit eos, et multiplicati sunt nimis, et iumenta eorum non sunt minorata : quomodo quasi e contrario uidetur subiungere dicens, Pauci facti sunt, et uexati sunt?



RESPONSIO .

Iumenta et pecora dicuntur in Ecclesia simpliciter ambulantia, seu uitilia, non multum docta, sed fide plena [f 1Kb] . Ergo et spiritales et carnales benedixit eos, et multiplicati sunt nimis, et iumenta eorum non sunt  minorata [g 1Kb] . Istud capitulum psalmi ad fideles populos refertur; hoc autem quod subsequitur, Pauli facti sunt, et uexati sunt, de hereticis dicitur: quia omnes qui se diuidunt ab unitate, pauci fiunt. Multi enim sunt sed in unitate, dum non separantur ab unitate [h 1Kb] . Cum enim ceperit ad eos non pertinere multitudo unitatis, in heresi et in schismate pauci sunt.



INTERROGATIO XCII.


Cum psalmista dicat: Non mortui laudabunt te, Domine , quomodo idem quasi e contrario uidetur dicere: Laudabo nomen tuum in eternum, et in seculum seculi , necnon et illud: Beati qui habitant in domo tua, Domine, in secula seculorum laudabunt te ?



RESPONSIO .

Dictum est quidem: Non mortui laudabunt te, Domine, sed in illis [a 1Kb] de quibus dicitur: A mortuo uelut qui non sit, periit confessio , non illis de quibus ait: Qui credit in me, licet moriatur, uiuit . Quia et Deus Abraham, et Deus Isaac, et Deus [b 1Kb] Iacob non est [c 1Kb] mortuorum,  sed uiuorum. Si enim nunquam nisi ipsius eris, nunquam a laude ipsius tacebis. Audi Apostolum: Nemo enim, inquit, sibi uiuit, et sibi moritur. Siue enim uiuimus, Domino uiuimus; siue morimur, Domino morimur . Ad hoc enim, iterum inquit, Christus mortuus est, [d 1Kb] ut et mortuorum et uiuorum dominetur . Ergo quia magnitudinis eius non erit finis , laudis quoque nostre, qui Deo placebimus etiam cum mortui fuerimus, finis non erit.



INTERROGATIO XCIII .

Cum Psalmista dicit: Omnis homo mendax , ei responderi potest: Si omnis, et tu; falsaque tam erit sententia quam mendax ipse protulisti.  Si uero ipse non mendax, uera iam sententia non erit, quia dum tu uerax, non omnis homo cognoscitur mendax.



RESPONSIO.

Sed notandum quod premittitur: Ego dixi in excessu mentis mee. Per excessum ergo mentis etiam semetipsum transiit, cum de hominis qualitate definiuit. Ac si patenter dicat: De falsitate omnium hominum inde ueram sententiam protuli, unde ego ipse super hominem fui. In tantum uero et ipse mendax, in quantum homo; in tantum autem omnino non mendax, in quantum per excessum mentis super hominem.



[e 1Kb] INTERROGATIO XCIu.

Cum Psalmista dicat: Non enim qui operantur iniquitatem, in uiis eius ambulabunt ,  quomodo credendus est Paulus apostolus in uiis Domini ambulasse, cum de seipso confiteatur dicens: Non enim quod uolo, facio bonum, sed quod uolo malum, hoc ago ? presertim cum e contra idem Paulus in uiis Domini se ambulasse fixis sententiis protestatur dicens: Nonne eodem spiritu ambulabimus ? et ad Timotheum: Bonum certamen certaui, cursum consummaui . Quid est hoc? Aut ergo sancti Domini non ambulant in uiis Domini, aut si ambulant, non operantur iniquitatem. Si non operantur iniquitatem, non habent peccatum, quoniam peccatum iniquitas est . Peccatum autem quomodo non habent, cum dicitur: Si dixerimus quia peccatum non habemus, nos ipsos seducimus, et ueritas in nobis non est ?



RESPONSIO .

Audiamus ipsum apostolum Paulum de hac questione si placet. Imo quia placet, interrogemus. Dic nobis, Paule beatissime, utrum ambulaueris in uiis Domini, cum in carne adhuc uiueres? Respondet: Nonne eodem spiritu ambulauimus? Nonne iisdem uestigiis ? et illud: Per fidem enim  ambulamus, non per speciem : Et illud: Bonum certamen certaui , et reliqua. Satis ergo sint ista responsa, quibus apostolum Paulum in uiis Domini ambulasse didicimus. Sed ab illo et aliud inquiramus. Dic, obsecro, Paule, quando adhuc in carne uiuens in uiis Domini ambulabas, habebas peccatum, an sine peccato eras? Et hic ergo respondet: Nonne legistis ubi confiteor, dicens: Non enim quod uolo, facio bonum, sed quod nolo malum, hoc ago? et hoc audiuimus. Iam itaque illud interrogamus. Quomodo in uiis Domini ambulabas, si malum quod nolebas, hoc agebas, cum Psalmista [f 1Kb] sanctus intonet dicens: Non enim qui operantur iniquitatem, et reliqua. Audi continuo respondentem  per sententiam consequentem: Si quod nolo, hoc, inquit, facio, iam [g 1Kb] ego non operor illud, sed quod habitat in me peccatum. Ecce quemadmodum qui ambulant in uiis Domini, non operantur peccatum, et tamen non sunt sine peccato; quia iam non ipsi operantur iniquitatem [h 1Kb] , sed quod habitabat in eis peccatum.

uerum ita soluta est ista questio , ut difficilior altera nasceretur. Quomodo agat homo, quod ipse non agit? Utrumque enim dixit, et: Non quod uolo, ago, et: Non ego operor illud, sed quod habitat in me peccatum. Unde et intelligere debemus, quando peccatum quod habitat in nobis, operatur in nobis, tunc nos id non operari, quando nequaquam uoluntas nostra ei consentit, et tenet etiam corporis membra ne obediant desideriis  eius. Quid enim operatur peccatum nolentibus nobis, nisi sola illicita desideria, quibus si uoluntatis non adhibeatur assensus, mouetur quidem nonnullus affectus, sed nullus ei relaxatur effectus? Hoc precepit idem Apostolus ubi dicit: Non ergo regnet peccatum in uestro mortali corpore ad obediendum desideriis eius . Sunt itaque desideria peccati, quibus nos prohibuit obedire. Operantur ergo  peccatum hec desideria, quibus si obedimus, et nos operamur. Si autem obtemperantes apostolo, non eis obedimus, non illud nos operamur, sed quod in nobis habitat peccatum. Si autem desideria nulla haberemus illicita, nec nos, nec peccatum mali aliquid operaretur in nobis. Motum porro illiciti desiderii, cui non obediendo non eum nos operamur, ideo et nos agere dicimur, quoniam non est nature uigor aliene, sed languor est noster, a quo languore omnimodo salui erimus, cum et animo et corpore immortales facti fuerimus. Quapropter, et quia in uiis Domini ambulamus, non obedimus desideriis peccati; et quia non sumus sine peccato, habemus desideria peccati. Ac per hoc iam nos ea non operamur, non eis obediendo, sed quod in nobis habitat  peccatum, eadem commouendo. Non enim qui operantur iniquitatem, id est qui obediunt desideriis peccati, in uiis Domini ambulauerunt. Et quoniam tentatio est uita humana super terram ; etiamsi a criminibus longe simus, non tamen deest, ubi desideriis peccati uel facto uel dicto uel cogitato obediamus, quando aduersus maiora uigilantibus, quedam incautis minuta subrepunt, que si aduersus nos colligantur, etsi non singula suis motibus [a 1Kb] conterunt, omnia tamen aceruo nos obruunt. Et propter hec etiam hi qui ambulant in uiis Domini, dicunt: Dimitte nobis debita nostra , quoniam ad uias Domini et ipsa oratio pertinet, et ipsa confessio, quamuis non ad eas peccata pertineant .

 Itaque in uiis Domini , quas omnes fides una complectitur, qua in eum creditur qui iustificat impium , qui etiam dixit: Ego sum uia , nemo peccata [b 1Kb] operatur, sed confitetur. Deuiat ergo cum peccat; et ideo peccatum uie non tribuitur, quod a deuiante committitur, sed in uia fidei pro non peccantibus habentur, quibus peccata non imputantur. De quibus apostolus Paulus iustitiam fidei commendans , in psalmis [c 1Kb] scriptum esse monstrauit: Beati quorum remisse sunt iniquitates, et quorum tecta sunt peccata. Beatus uir, cui non iniputauit Dominus peccatum . In hac autem uia, id est, in fide pia quisquis ambulat, aut peccatum non operatur, aut si quid a deuiante committitur, propter uiam non imputatur,  et tanquam non fuerit operatus accipitur, et ideo bene etiam sic intelligitur: Non enim qui operantur iniquitatem in uiis eius ambulauerunt, ut hanc iniquitatem significauerit, que recedit a fide, aut non accedit ad fidem. Qui ergo operantur iniquitatem, id est, infidelitatem, non in uiis eius ambulauerunt, quia in Christum non crediderunt.



INTERROGATIO XCu.

Cum Psalmista dicat: In corde meo abscondi eloquia tua , et reliqua, quomodo  consequens est, ut subiungere uideatur dicens: Benedictus es, Domine, doce me iustificationes tuas?



RESPONSIO .

Quomodo adhuc ea querit discere, que abscondita iam custodit in corde, quod utique non fecisset, nisi ea didicisset; nisi quia eas uult faciendo discere, non loquendo, uel memoria retinendo? Quoniam ergo sicut in alio psalmo legitur, benedictionem dabit, qui legem dedit ; ideo benedictus es, Domine, doce me iustificationes tuas. Quia enim in corde meo abscondi eloquia tua, ut non peccem tibi, legem dedisti; da etiam benedictionem gratie, ut faciendo discam, que intimando iussisti.



INTERROGATIO XCuI.

Quomodo Dauid dicit: In labiis meis pronuntiaui  omnia iudicia oris tui , cum Paulus apostolus dicat inscrutabilia esse iudicia Dei, et inuestigabiles uias eius ? Quis omnia iudicia Dei enuntiare possit, cum inuestigare non possit?



RESPONSIO .

Nunquid iudicia Dei nescit Ecclesia? Scit plane. Nam scit utique qualibus dicturus sit iudex uiuorum et mortuorum: uenite, benedicti Patris mei, percipite regnum ; et qualibus dicturus sit: Ite in ignem eternum. Scit, inquam, neque fornicatores, neque idolis seruientes, neque hos, neque illos [d 1Kb] , quos ibi  apostolus Paulus enumerat, regnum Dei possessuros. Scit iram et indignationem, tribulationem et angustias in omnem animam hominis operantis  malum, Iudei primum et Greci: gloriam uero, et honorem, et pacem omni operanti bonum, Iudeo primum et Greco . Hec atque huiusmodi iudicia Dei euidenter expressa nouit Ecclesia: sed non ipsa sunt omnia, cum sint quedam inscrutabilia, et sicut multa abyssus profunda et occulta. An et ipsa nota sunt quibusdam excellentioribus membris hominis huius, qui cum suo capite Saluatore totus est Christus? Inscrutabilia enim fortasse dicta sunt homini, quia uiribus suis ea non potest perscrutari. Sed cur non possit dono Spiritus sancti, cuicumque hoc Dominus conferre dignatur? Sic enim et illud dictum est: Deus habitat lucem inaccessibilem : et audimus tamen, Accedite ad me [e 1Kb] , et illuminamini : que  utique questio ita soluitur, ut inaccessibilis sit uiribus nostris, accedatur autem ad eum muneribus suis. Quanquam etsi nemini omnino sanctorum, quandiu corpus quod corrumpitur, aggrauat animam , omnia iudicia Dei scire conceditur, quia reuera multum est ad hominem, cum profecto  nemo sine iudicio Dei sit tardus in animo, uel claudus in corpore: habet tamen unde dicat Ecclesia, hoc est, populus acquisitionis,  et ueraciter dicat: In labiis meis enuntiaui omnia iudicia oris tui, id est, nichil iudiciorum tuorum tacui, que mihi per eloquia tua innotescere uoluisti, sed omnia prorsus in labiis meis enuntiaui. Hoc enim significatur; quia non ait [a 1Kb] , omnia iudicia tua, sed omnia iudicia oris tui, id est, que mihi dixisti: ut per os eius eloquium eius intelligamus. Quod factum nos in reuelationibus sanctorum pluribus, et Testamentis duobus scimus. Que omnia [b 1Kb] iudicia usquequaque in labiis suis enuntiare non cessat Ecclesia.



INTERROGATIO XCuII.

Cum Psalmista in centesimo decimo octauo psalmo dicat: A iudiciis tuis non declinaui , quomodo in subsequentibus ipse quasi  e contrario expetere uidetur, dicens: Iudicia tua doce me ? Quomodo ergo a iudiciis non declinauit, si ea non nouerat? Porro si nouerat, quomodo ea doceri se petebat?



RESPONSIO.

Augustinus hoc ita exponit, dicens : »Ut intelligeremus uerba proficientis, et addi sibi ad id quod acceperat, postulantis.«



INTERROGATIO XCuIII.

Quomodo concordantia approbentur, que contraria sibi uidentur de his que Psalmista dicit, Euangelium e contra respondit? Sic enim de caritate Psalmista scribit: Latum mandatum tuum nimis . Et iterum: Statuisti in spatioso loco pedes meos  . Si igitur lata est caritas, per quam peruenitur ad Deum, quomodo e contra in Euangelio Dominus dicit: Intrate per angustam portam ? Item alia duo similia, que sibi uidentur esse contraria. Dicit enim Psalmista: Propter uerba labiorum tuorum ego custodiui uias duras . Et quasi e contra Dominus in Euangelio dicit: Iugum enim meum suaue est, et onus meum leue . Quomodo ergo lata est caritas, si angusta porta? quomodo iugum suaue est, et onus leue, si in preceptis Dei he uie dure sunt, que custodiuntur?



RESPONSIO .

Sed hanc nobis questionem citius ipsa caritas [c 1Kb]  soluit; quia uia Dei et inchoantibus angusta est, et perfecte iam uiuentibus lata. Et dura sunt que contra usum [d 1Kb] spiritaliter in animo proponimus, et tamen onus Dei leue est, postquam hoc ferre ceperimus: ita ut pro amore eius et persecutio placeat, et omnis pro eo afflictio [e 1Kb] in mentis dulcedinem ueniat;  sicut sancti quoque apostoli gaudebant, cum pro Domino flagella tolerabant . Ipsa ergo angusta porta amantibus lata fit; ipse uie dure spiritaliter currentibus molles et plane fiunt. Dum enim [f 1Kb] sciat [g 1Kb] animus se pro temporalibus doloribus gaudia eterna recipere, et hoc incipit, per [h 1Kb] quod affligitur, amare.



INTERROGATIO XCIX .

Cum Psalmista dicat: Qui fundauit terram super aquas , quomodo Iob dicit: Qui fundauit terram super nichilum ?



RESPONSIO.

Ut duo hec sibi non uideantur esse contraria, id ex maiorum disputatione collegimus. Dicit etiam Ambrosius :  De terre qualitate siue positione sufficiat Scriptura. Secundum Iob sciendum, quia suspendit terram in nichilo. Philosophi quoque similiter opinantur, ere denso terram sustineri, et quasi spongiam in medio eris mole sua immobilem pendere: sicque ut equabili motu hinc atque inde, ueluti alarum suffulta remigiis ex omni parte libera propendeat, nec in partem possit inclinari alteram. De hoc uero quod Psalmista dicit: Qui fundauit terram super aquas, ut superiori intelligentie non uideatur esse contrarium, sic beatus Augustinus disputationis sue texit oraculum. Ait enim : »Quid est, qui firmauit terram super aquas? Obscura etiam [i 1Kb] questio est: quia terra grauior uidetur, ut non portari aquis, sed aquas potius portare credatur. De qua re  ne aduersum eos, qui se putant ista certis rationibus comperisse, contentiose Scripturas nostras defendere uideamur, siue illud ita, siue aliter sit, habemus quod de proximo intelligamus. Terra que habitatur ab hominibus, et terrestria continet animalia, que alio modo in Scripturis arida dicitur, super aquas esse fundata dicitur, quod aquis [i 1Kb] circumfluentibus superemineat. Non enim que dicitur littoraria ciuitas super mare fundata, ita sub ea mare est, quemadmodum sunt aque sub speluncarum cameris, aut sub nauibus supernatantibus: sed ideo nuper mare dicitur, quia inferiori mari supereminet. Sic dictus est Pharao exisse super aquam; ita enim habet Grecus, quod quidam Latini habent, ad aquam . Sic Dominus super puteum sedebat  : quod ambo superiores essent, quam flumen et puteus, ille iuxta flumen, iste iuxta puteum.« Ergo si hec secundum predictum intellectum rimentur, in nullo sibi contraria erunt.



INTERROGATIO C .

Dum Dauid in psalmo centesimo quadragesimo secundo  dicat: Non iustificabitur in conspectu tuo omnis uiuens , quomodo quasi e contrario Paulus uidetur dicere: Elegit nos in Christo ante constitutionem mundi, ut essemus sancti et immaculati coram ipso ? Aut enim sancti et immaculati coram Deo Ephesli sunt, quibus apostolus scribit, et falsum est hoc quod dicitur: Non iustificabitur in conspectu tuo omnis uiuens; aut si nemo iustificabitur in conspectu Dei, falsum est quod precessit, sanctos et immaculatos esse in conspectu Dei.



RESPONSIO.

Ad hec bifarie respondendum est. Non enim ait Paulus: Elegit nos ante constitutionem mundi, cum essemus sancti et immaculati; sed elegit nos, ut essemus: hoc est: Qui sancti et immaculati ante non  fuimus, ut postea essemus. Quod et de peccatoribus ad meliora conuersis dici potest, et stat illa sententia, Non iustificabitur in conspectu tuo omnis uiuens, id est, in tota uita sua, in omni quod in mundo isto uersatus est tempore. Nam eliguntur Paulus et qui similes ei, non quia erant sancti et immaculati; sed eliguntur et predestinantur, ut in consequenti uita per opera et uirtutes sancti et immaculati fiant. Deinde et sic sentiendum est, quia dixerit non iustificabitur in conspectu tuo omnis uiuens, id est, non iustificabitur omnis, iustificabuntur aliqui.



INTERROGATIO CI .

Cum in centesimo quadragesimo quarto psalmo scribatur de Deo: Magnitudinis eius non est finis  quomodo, in psalmo octogesimo octauo quasi e  contrario dicitur: Deus qui glorificatur in consilio iustorum, magnus et terribilis super omnes, qui in circuitu eius sunt ? Si ubique Deus, qui poterunt esse in circuitu eius, ut ille quasi in medio positus ab aliis circumdetur? Si enim habet aliquos in circuitu, quasi undique finitus intelligitur. Porro si uerum dictum est de Deo, Magnitudinis eius non est finis, qui remanent qui sint in circuitu eius?



RESPONSIO 

Nisi quia ille qui ubique est, uoluit per carnem in uno loco nasci, in una gente conuersari, in uno loco crucifigi, ex uno loco resurgere, ex uno loco ad celum ascendere? Ubi hoc fecit, in circuitu eius gentes sunt. Si ibi remaneret, ubi ista fecit, non esset  magnus et terribilis in omnes qui in circuitu eius sunt. Quia uero ibi sic predicauit, ut inde sui nominis mitteret predicatores per omnes gentes, toto orbe terrarum faciendo [a 1Kb] miracula per seruos suos, factus est magnus et terribilis in omnes qui in circuitu eius sunt.



INTERROGATIO CII .

Cum Psalmista dicat: Prope est Dominus omnibus inuocantibus se in ueritate , quomodo Salomon dicit: Inuocabunt me, et non exaudiam ?



RESPONSIO .

Multi Dominum inuocant, sed non in ueritate,  querentes ab illo terrenarum rerum lucra uel predia. Alia ab illo querunt, et ipsum non querunt. Qui autem Dominum ipsum, a quo acceperunt de quibus gaudent, preponunt omnibus rebus quas acceperunt, et ipsum Deum non propter aliud aliquid, sed propter semetipsum querunt, et amare uidentur, ii omnes in ueritate inuocant Dominum, et prope esse eis Dominus creditur. Non omnibus scilicet, qui et mala ab illo petunt, et transitoria querunt; sed hos tantum omnes dicit, quibus inuocantibus se in ueritate proximus fit, qui ea sibi a Domino dari expetunt, que ipsi Domino placita sunt.



EX LIBRIS SAPIENTIAE.



INTERROGATIO CIII .

Cum in Prouerbiis Salomonis Scriptura ex uoce  Dei loquatur dicens: Inuocabunt me, et non exaudiam eos ; quomodo in psalmo octogesimo quinto scribitur: Tu, Domine, suauis et mitis es, et multum misericors omnibus inuocantibus te ? Si omnes inuocantes se Deus exaudit, quomodo hic dicit: Inuocabunt, et non exaudiam eos?



RESPONSIO.

Sunt enim qui inuocant Deum propter Deum, et sunt qui inuocant propter aliud, quod Deus dare non uult. Illi qui secundum Domini uoluntatem petunt, que Deus utique iussit, inueniuntur in psalmi huius uersu quo scribitur: Multum misericors omnibus inuocantibus te . Illi autem qui Deum non propter Deum inuocant, sed aliquid sibi dari contra Dei uoluntatem petunt,  hi reprobantur Domini uoce, qua dicitur: Inuocabunt, et non exaudiam eos. Quidam inuocantes, non inuocant Dominum, de quibus dicitur, Dominum non inuocauerunt : sed propterea inuocant, ut ueniat ad eos pecunie hereditas et secularis dignitas. Qui sic inuocat Dominum, sibi adiutorem ponit cupiditatum, non exauditorem desideriorum. uide inuocantem Deum in alio psalmo: Unam petii a Domino, hanc requiram . Quid est quod petiit? Ut inhabitem in domo Domini per omnes dies uite mee. Ut quid hoc? Ut contempler delectationem Domini. Si ergo amator es, sincerissimis medullis castisque suspiriis ipsum dilige, ipsum ama, illi flagra, illi inhia, quo iucundius nichil inuenis. Si ergo sic diligis, et sic inuocas Deum, pertines ad  istum uersum: Et multum misericors omnibus inuocantibus te.



INTERROGATIO CIu .

Cum Salomon in Prouerbiis de uia iniquitatis loquatur, dicens: Omnis qui ambulat in ea, non reuertetur , quomodo Paulus a persecutione et blasphemia rediens dicit: Qui fui blasphemus et persecutor , et Petrus a negatione ad fletum conuersus, respectum Christi promeruit ?



RESPONSIO.

Per seipsum homo potest in illa uia iniquitatis ambulare, non potest autem per seipsum redire, nisi gratia.



INTERROGATIO Cu .


Quomodo Salomon pro diuisione aquarum utrumque precipiat, id est et in plateis aquas suas quisquis ille diuidat, et e contra ut solus eas habeat? Ait enim: Deriuentur fontes tui foras, et in plateis aquas tuas diuide; et e contra: Habeto eas solus, etc. .



RESPONSIO .

Aquam predicator de cisterna sua bibit, cum ad cor suum rediens, prius audit ipse quod dicit. Bibat sui fluenta putei, sui irrigatione infundetur [a 1Kb] uerbi. Ubi bene subiungitur: Deriuentur fontes tui foras, et in plateis aquas tuas [b 1Kb] diuide. Rectum quippe est, ut prius ipse bibat, et tunc predicando aliis influat.  Fontes namque foras deriuare, est exterius aliis uim predicationis infundere. In plateis autem aquas diuidere, est magna auditorum amplitudine iuxta uniuscuiusque qualitatem diuina eloquia dispensare. Et quia plerumque inanis glorie appetitus subrepit, dum sermo Dei ad multorum notitiam currit, postquam dictum est, In plateis aquas tuas [c 1Kb] diuide, recte subiungitur: Habeto eas solus, nec sint alieni participes tui. Alienos quippe, malignos spiritus uocat, de quibus per Prophetam tentati uoce hominis dicitur: Alieni insurrexerunt in me . Ait ergo: Aquas tuas in plateis diuide, et solus eas habe [d 1Kb] . Acsi apertius dicat: Sic necesse est ut predicationi exterius seruias, quatenus per elationem malignis [e 1Kb] spiritibus non coniungas, ne in diuini uerbi ministerio  hostes tuos ad te participes admittas. Aquam [f 1Kb] ergo et in plateis diuidimus, et tamen soli possidemus, quando exterius predicationem late fundimus, et tamen per eam humanas laudes assequi minime ambimus.



INTERROGATIO CuI .

Quomodo Salomon precepit dicens: Fili, preter Dominum ne timeas alium , cum Apostolus in Epistola ad Ephesios quasi e contrario predicet, dicens: Serui, obedite dominis carnalibus cum timore et tremore, necnon: Uxor timeat uirum ?



RESPONSIO.

Cum uxores uiris, et serui dominis cum timore seruire iubentur, quid aliud quam ad Deum timor  ipse refertur, a quo eis subiectio ipsa precipitur, et ut seruiant maritis suis et dominis, imperatur? Sicut enim si bene obediatur dominis propter Deum, ad Dominum ipsa bona obsequia referuntur; ita si dominis contradicatur, non ad eos, sed ad Deum ipsa iniuria refertur, dicente Moyse: Nec contra nos est murmur uestrum, sed contra Dominum. Nos enim quid sumus ?



INTERROGATIO CuII .

Quomodo Salomon dicat.: Peccatores persequitur  malum , et e contra Ieremias: Bene est omnibus qui preuaricantur, et inique agunt ?



RESPONSIO.

Propheta cum Deo super hac impiorum prosperitate disceptans, anxius pro afflictione sanctorum, uidens eos erumnis uariis ac tentationibus subiacere, et e contra peccatores non solum absque ullo humiliationis flagello cursum mundi istius pertransire, sed etiam affluentia diuitiarum, ac summa rerum omnium prosperitate gaudere; intolerabili zelo ac spiritus sui feruore succensus, exclamat: Quare uia impiorum prosperatur, bene est omnibus, qui preuaricantur, et inique agunt? Hec propheta dicendo, non approbauit quod bona presentia peccatores pro  meritis consequantur, sed cur eis qui male agunt, hic bene sit, quodammodo anxiose conqueritur. Duo itaque superiora sibi contraria non sunt, dum peccatores sic in presenti seculo bona presentia sequantur, ut tamen futurum eos malum excipiat, dum male uiuentes, et bene in presenti seculo habentes, subito ad inferna descendere predicuntur.



INTERROGATIO CuIII .

Cum Salomon dicat: Iustus manducans replet animam suam, anime autem impiorum in egestate sunt , quomodo Paulus apostolus, qui utique iustus erat, quasi e contrario dicebat: Usque ad hanc horam et esurimus, et sitimus , necnon et illud ubi dicit: In fame, et siti, et in ieiuniis multis ?



RESPONSIO.


Iustus sine intermissione cibo sermonis Dei alitur, cui impius non participatur. Hoc pane celesti et iustus satiatur, et impius abstinetur; et ideo Paulus non de isto pane celesti se dicebat esurire, de quo plenius satiatus erat, sed de isto corporeo pane, quo uita hominis sustentatur.



INTERROGATIO CIX .

Cum Salomon dicat: Cor regis in manu Dei est, et ubi uoluerit, uertet illud , quomodo Daniel e contrario uidetur de Nabuchodonosor dixisse: Quos uolebat interficiebat, et quos uolebat percutiebat; quos uolebat exaltabat, et quos uolebat humiliabat ? Si in huiusmodi honoribus et percussionibus,  exaltatione et humiliatione non est Dei prouidentia nec preceptum, sed eorum uoluntas, qui percutiunt quos uoluerint et exaltant, quomodo ergo accipitur, cor regis in manu Dei esse?



RESPONSIO

Nisi forte sanctum aliquem dicamus regem, cuius non regnat peccatum in mortali corpore , et cuius ideo seruatur cor, quia in manu Dei est? Quidquid autem in manu Dei patris fuerit, nullus potest rapere ex ea ; et quicunque  raptus fuerit, intelligitur in manu Domini non fuisse.



INTERROGATIO CX .

Quomodo Salomoni precipienti, Laudet te os alienum, et non tuum, extranei magis quam labia tua , uideatur Iob contraria dixisse, cum laudes suas sic enarrat dicens, Oculus fui ceco, et pes claudo, etc. .



RESPONSIO.

In eo quod dicit, laudet te os alienum, et non tuum, appetitum uane glorie prohibet, id est, ut cum bona nostra aliis nuntiamus, non nostram, sed Dei gloriam augere cupiamus. Quia qui plausibiliter facere intendunt, ut uere immundi a Domino reprobantur. Scriptum est enim: Immundus est apud  Deum omnis qui exaltat cor . Iam uero cum uiri sancti de se bona pronuntiant, non contra superioris precepti regulam agunt, qui in uirtutibus quas de se predicant, et in bonis que se egisse commemorant, non suam, sed Dei gloriam narrant. Nec ut ipsi apud homines sua ostensione proficiant, sed ut eos quibus predicant exemplo suo ad uitam trahant. Ergo cum sic suas laudes nuntiant, non ore suo se laudant, quia non suam, sed Domini gloriam in se predicant. Unde non erunt precepta superiori contraria; quia non ore suo, id est uitio appetende laudis de se bona pronuntiant, sed spiritu Dei, quo introrsus aguntur, dona Dei, que in se cernunt, utique narrant; et ideo alieno quasi ore laudantur, cum spiritu Dei, qui alienus est utique a  mundano contagio, bona talium predicantur. Unde et Apostolus: Qui gloriatur, in Domino glorietur. Non enim qui seipsum commendat, ille probatus est, sed quem Deus commendat . Nam et Moyses non ore suo, sed alieno laudasse se uisus est, cum Spiritus sancti uegetatione compulsus, sic de se tanquam si de alio laudem protulit, dicens: Erat Moyses uir mitissimus super omnes homines qui morabantur in terra .



INTERROGATIO CXI .

Cum Salomon dicat, Generatio preterit, et generatio aduenit, terra uero in eternum stabit : quomodo Iob dicit omnia hec humiliari et auferri .



RESPONSIO .

 Quod tamen facile discutimus, si terra et celum uel qualiter transeat, uel qualiter maneat, distinguamus. Utraque namque hec per eam, quam nunc habent imaginem, transeunt, sed tamen per essentiam sine fine subsistunt. Hinc namque per Paulum dicitur: Preterit enim figura huius mundi [a 1Kb] . Que quidem non alia condenda sunt, sed hec ipsa renouantur. Celum igitur et terra transiet [b 1Kb] , et erit, quia et ab ea quam nunc habet specie, per ignem tergitur, et tamen in sua semper natura seruatur.  Unde et per Psalmistam dicitur: Mutabis ea, et mutabuntur . Quam quidem ultimam commutationem suam ipsis nunc nobis uicissitudinibus nuntiant, quibus nostris usibus indesinenter alternant. Nam terra a sua specie hiemali ariditate deficit, uernali humore uiridescit: celum quotidie caligine noctis obducitur, et diurna claritate renouatur.



INTERROGATIO CXII .

Cum Salomon dicat, Non permaneas in opere malo : quomodo in Apocalypsi angelus loquitur e contra, Qui nocet, noceat adhuc; et qui in sordibus est, sordescat adhuc ?



RESPONSIO.

Omnis qui Deo ueraciter per timorem subditur,  nouit uoluntatem Domini iubentis, ut declinet a malo, et faciat bonum . Ergo quod angelus Ioanni loquitur dicens, Qui nocet, noceat adhuc; et qui in sordibus est, sordescat adhuc; non precipiendo, sed predicendo uel prophetando id loquitur. Nec preceptum inducit, ut hominibus expediat nocere, uel sordidare, sed predicit potius uel prophetat quid pro consummata iniquitate talibus euenire possit. Ad hoc etiam pertinet uersus ille psalmi, ubi dicitur, Consummetur nequitia peccatorum , quod Augustinus ita exponit . »Consummetur, inquit, perficiatur, secundum illud quod est in Apocalypsi: Iustus iustior fiat, etc. . uidetur enim consummata nequitia hominum, qui crucifixerunt  Filium Dei, sed eorum maior est, qui nolunt recte uiuere, et oderunt precepta ueritatis, pro quibus crucifixus est Filius Dei. Consummetur ergo, inquit, nequitia peccatorum, id est, perueniatur ad summam nequitiam, ut possit iustum iam uenire iudicium.«



INTERROGATIO CXIII .

Cum una sit Ecclesia, testante Salomone, Una est perfecta mea, una est columba mea : dicente quoque Apostolo, Ecclesia Dei uiui, que est columna et firmamentum ueritatis : quomodo Ioannes in Apocalypsi septem scripsit ecclesiis ?



RESPONSIO.

Nisi ut una catholica septiformi plena spiritu designetur,  sicut et de Domino nouimus dixisse Salomonem: Sapientia edificauit sibi domum, excidit columnas septem ? Que tamen septem una esse non ambigitur, dicente Apostolo: Ecclesia Dei uiui, que est columna et firmamentum ueritatis.



INTERROGATIO CXIu .

Cum scriptum ait in libro Salomonis, Spiritus Domini repleuit orbem terrarum : quomodo e contrario in Ezechiele idem ipse Spiritus discurrens  dicatur , uel in libro Sapientie modo mobilis, modo stabilis nominetur ?



RESPONSIO .

Cur iste Spiritus qui implet omnia simul mobilis et stabilis dicatur, si ad usum [a 1Kb] consuetudinis humane recurrimus, sensum citius loquentis inuenimus. Homo quippe, quia [b 1Kb] in ea regione in qua est ubique discurrit, procul dubio ubique obuiam uenit, et repente ubi non creditur inuenitur. Omnipotentis [c 1Kb] ergo Spiritus ut ubique presentia signaretur, et mobilis et stabilis dicitur. Stabilis, quia per naturam omnia continet; mobilis autem dicitur, quia ubique, etiam nescientibus, occurrit. Tenens ergo omnia,  stabilis; presentem se omnibus exhibens, mobilis appellatur. Potest et aliter intelligi. In sanctorum quippe cordibus iuxta quasdam uirtutes semper manet [d 1Kb] ; iuxta quasdam uero recessurus uenit, et uenturus recedit. In fide etenim, spe, atque caritate, et in bonis aliis, sine quibus ad celestem patriam non potest perueniri, sicut et humilitas, caritas, iustitia atque misericordia, perfectorum corda non deserit. In prophetie uero uirtute, doctrine facundia, miraculorum exhibitione electis suis aliquando adest, aliquando se subtrahit. Adest, ut eleuentur ad semetipsum; subtrahit [e 1Kb] , ut humilientur.



[f 1Kb] INTERROGATIO CXu .

Cum in utroque Testamento Spiritus Domini bonus esse legatur, sicut inter cetera illud in Salomone est,  Spiritum tuum bonum dedisti eis, Domine: quomodo in libris Regum scribitur quod Spiritus Domini malus irruebat in Saul , utrumque uidelicet sonans, et Domini, et malus? Si Domini, cur malus? Si malus, quomodo Domini dicitur?



RESPONSIO.

Spiritus Dei sanctus, qui tertia est in Trinitate persona, bonus est utique, de quo in libro Sapientie legitur quod sit multiplex, subtilis, mobilis, disertus, incoinquinatus, certus, suauis, amans bonum, acutus, qui nichil uetat benefacere . Hic autem Spiritus, qui et Domini dicitur, et malus, non nisi diabolus debet intelligi, Domini uidelicet per licentiam potestatis iuste, malus autem per desiderium uoluntatis  iniuste. Omnia enim uoluntas diaboli, iniusta  est; et tamen, permittente Deo, omnis potestas iusta [g 1Kb] . Nam et ipse dicitur spiritus malus propter nequissimam uoluntatem; Spiritus Domini propter acceptam iustissimam potestatem .



INTERROGATIO CXuI .

Quomodo in Sapientie libro dicitur Deo, Cum sis iustus, iuste omnia disponis ; cum statim e contra ibidem subiungatur, Ipsum quoque, qui non debet puniri, condemnas, et exterum extimas a tua uirtute? Quomodo iustus est, et omnia iuste disponit, si eum qui non debet puniri, condemnat?



RESPONSIO .

Mediator etenim noster puniri pro semetipso non debuit, quia nulle [h 1Kb] culpe contagium perpetrauit.  Sed si ipse indebitam non susciperet, nunquam nos a debita morte liberaret. Pater ergo cum iustus sit, iustum puniens, omnia iuste disponit, quia per hoc cuncta iustificat, quo [i 1Kb] eum qui sine peccato est pro peccatoribus damnat, ut eo electa omnia ad culmen iustitie surgerent, quo is qui est super omnia damna iniustitie nostre sustineret.



INTERROGATIO CXuII .

Cum Salomon [i 1Kb] dicat, Est confusio adducens peccatum: quomodo idem quasi e contrario ibi subiungit, Est confusio adducens gloriam?



RESPONSIO .

Sicut uerecundia laudabilis est in malo, ita reprehensibilis est in bono. Erubescere enim malum, sapientie  est; bonum uero erubescere, fatuitatis. Qui enim erubescit, penitendo mala que fecit, ad uite libertatem peruenit; qui uero erubescit bona facere, a statu rectitudinis cadit, atque ad damnationem tendit.



INTERROGATIO CXuIII .

Cum Salomon dicat, Ne iteres uerbum in tua oratione : quomodo Paulus quasi e contra precipit, dicens, Sine intermissione orate ?



RESPONSIO .

Solerter debemus meminisse quod dicitur, Ne iteres uerbum in tua oratione. Quo uidelicet dicto uir sapiens nequaquam nos prohibet sepe ueniam petere, sed culpas iterare. Ac si aperte dicat: Cum male  gesta defleueris, nequaquam rursus facias quod in  precibus iterum plangas. Qui ergo uerbum in oratione iterari uetuit, non orationis frequentiam interdixit, sed culpas iterari prohibuit.



INTERROGATIO CXIX .

Cum iehsu filius Sirach [a 1Kb] dicat, Initium omnis peccati superbia : quomodo item Apostolus dicit, Radix omnium malorum cupiditas ?



RESPONSIO.

Sermonem propheticum Paulus apostolus, hoc dicendo, ut solet, exposuit: quandoquidem siue initium omnis peccati, siue radicem omnium malorum dicas, unum idemque significas. Porro cupiditas atque superbia in tantum unum est malum, ut nec superbus sine cupiditate, nec sine superbia possit cupidus inueniri.  Siquidem et diabolus in quo tenet superbie principatum, proprie potestatis ac perditionis humane cupidus fuit, et ipse homo per appetitum arboris interdicte, ac diuine similitudinis affectationem, morbo se affectum cupiditatis ostendit. Ideoque si uolumus consummare nostri certaminis cursum, caueamus in primis cupiditatem atque superbiam, non duo mala, sed unum, a quo trahunt omnes mali actus initium. Nam sine superbia que possunt saltem inchoari peccata, cum dicatur, Initium omnis peccati superbia? Aut sine cupiditate, que est malorum omnium radix, que possunt fieri mala, cum sine radice omnium aut nulla deputentur, aut mortua? Deinde si quodlibet peccatum perpetrare non possum, nisi mee delectationi consentiam, quod cupiditatis  est proprium, et Dei precepta contemnam, quod est superbie malum, quomodo non ex cupiditate, que est radix omnium malorum, et ex superbia, que initium omnis peccati dicitur, procedit omne peccatum?

De hoc etiam quidam alius Doctor ita dicit. Ait enim : »Cum superbia sit amor excellentie proprie, inuidentia [b 1Kb] uero sit odium felicitatis aliene, quid unde nascatur, satis in promptu est. Amando enim quisque excellentiam suam, uel paribus inuidet, qui [c 1Kb] ei cequentur; uel inferioribus, ne sibi cequentur; uel superioribus, quod eis non cequetur. Superbiendo igitur inuidus, non inuidendo quisque superbus est. Merito initium omnis peccati superbia. Cui testimonio  non inconuenienter aptatur etiam illud, quod Apostolus ait, Radix omnium malorum est auaritia: si auaritiam generalem intelligamus, qua quisque appetit aliquid amplius quam oportet, propter excellentiam suam, et quemdam proprie rei amorem: cui sapienter nomen Latina lingua indidit, cum appellauit priuatum, quod potius a detrimento quam ab incremento dictum elucet. Omnis enim priuatio minuit. Unde itaque uult eminere superbia, inde in angustias egestatemque contruditur, cum ad commune reipublice damnum sui amore redigitur [d 1Kb] . Specialis est  autem auaritia, que usitatius appellatur amor pecunie. Cuius nomine Apostolus per speciem genus significans, uniuersalem auaritiam uolebat intelligi, dicendo: Radix omnium malorum est auaritia. Hac enim et diabolus cecidit, qui utique non amauit pecuniam, sed propriam uoluntatem [e 1Kb] . Proinde peruersus sui amor priuat sancta societate turgidum spiritum, eumque coarctat miseria iam per iniquitatem seruari [f 1Kb] cupientem.«



INTERROGATIO CXX .

Quomodo in Ecclesiastico habetur, Si benefeceris, scito cui benefeceris, et erit gratia in donis tuis multa ? Cui contrarium illud uidetur esse preceptum, Ne eligas cui benefacias.



RESPONSIO.


Hoc loco in quo scribitur, Ne eligas cui benefacias, nichil mihi probabilius aliud occurrit, quam quod Christus in Euangelio dicit, ubi ait: Cum facis prandium aut cenam, noli uocare amicos tuos, neque fratres tuos, neque cognatos tuos, neque uicinos diuites, ne forte et ipsi te inuitent, et fiat tibi retributio. Sed cum facis conuiuium, uoca pauperes, debiles, claudos, cecos; et beatus eris, quia non habent unde retribuant tibi . Ergo hoc est quod dicit, Ne eligas cui benefacias, quod et Christus modo confirmat dicendo, Noli uocare diuites. Dicitur ergo, Ne eligas cui benefacias, ac si diceretur: Ne usus eleemosyne tue in diuitum personis expendas, ne electione libitus tui non egentem considerando reficias,  sed personas eligendo, diuitem pascas. Nam ut quidam sapiens dixit, Quid est aliud habenti dare, quam perdere? Iam uero illud quod ait, Si benefeceris, scito cui benefeceris, sic intelligitur, ut consideretur in largiendo etas, atque debilitas, nonnunquam etiam uerecundia, que ingenuos prodit natales, ut senibus plus largiaris, qui sibi labore iam non queunt uictum querere. Similiter et debilitas corporis, et hec iuuando promptius tunc, si quis ex diuite cecidit in egestatem, et maxime si non uitio suo, sed aut latrociniis aut proscriptione, aut calumniis que habebat amisit. Hec si diligentius, secundum quod dictum est, considerentur, repugnare sibi nullo modo uidebuntur. In uno enim eodemque precepto Domini, utraque exposita inuenimus. In eo enim quod dicit, Noli uocare  amicos tuos, fratres, cognatos, uel diuites; intelligitur illud, Ne eligas cui benefacias. Quod autem in eadem euangelica lectione subiungitur, uoca pauperes, debiles, claudos, cecos; ad hoc pertinet, quod in Ecclesiastico scribitur: Si benefeceris, scito cui benefeceris. Ergo cum scribitur Ne eligas, subaudire necesse est, habentes, quibus benefacias.



INTERROGATIO CXXI .

Cum scriptum sit in libro Iesu filii Sirach, Da bono, et non receperis peccatorem. Benefac humili, et non dederis impio; prohibe panes illis dare , quomodo Christus in Euangelio quasi e contrario uidetur precipere, dicens: Omni petenti te da ?



RESPONSIO.

Hec a beato Augustino ita reperimus explanata. Ait enim : »Fac misericordiam iniquo, non tanquam iniquo: nam ipsum iniquum, in quantum iniquus est, ne suscipias, id est, ne quasi intentione et amore iniquitatis illius suscipias eum. Occurrit etiam tibi homo peccator. Cum dico, occurrit tibi homo peccator, duo nomina dixi: hec duo nomina non superflua sunt. Duo nomina, aliud quod homo, aliud quod peccator: quod homo, opus Dei est; quod peccator, opus hominis est. Da operi Dei, noli operi hominis. Quid est dare  operi hominis? Qui donat uenatoribus [a 1Kb] , qui donat histrionibus, aurigis, meretricibus. Quare donant? Nunquid Domino et ipsis hominibus donant? Non enim ibi attendunt [b 1Kb] naturam operis Dei, sed nequitiam operis humani. uis uidere quid honores in uenatore, quando illum uestis? Si tibi dicatur: tales sunt filii tui: iniuria est [c 1Kb] , inquis. Quare iniuria est, nisi quia illa iniquitas, nisi quia illa turpitudo? Non ergo donas, cum donas, fortitudini, sed turpitudini. Quoniam ergo qui uenatori donat, non homini donat, sed arti nequissime , honoras in eo uitium, non naturam: sic contra, si des iusto, si des prophete, si des discipulo Christi aliquid cuius indiget, et non ibi cogites quia discipulus Christi est, quia minister  Dei est, sed cogites ibi aliquod commodum temporale, ut fortasse cause tue necessarius quandoque fuerit, quia ei aliquid porrexisti, iam non dedisti iusto, si sic dederis, quemadmodum ille non dedit [d 1Kb] homini, quando dedit uenatori. Qui tale ministerium de illo queris, negabit [e 1Kb] tibi Dominus mercedem iusti, nisi cum additamento. Ait enim: Qui recepit [f 1Kb] iustum in nomine iusti , id est, ideo recipit [g 1Kb] , quia iustus est, amen dico uobis, non perdet mercedem suam. Quomodo ergo intelligis, Qui recipit [h 1Kb] iustum in nomine iusti, mercedem iusti accipiet; sic intellige: qui recipit [i 1Kb] peccatorem in nomine peccatoris, perdet mercedem.« Hoc ergo testimonio sub generalitatem excepto, quo precipitur, Omni petenti te da, cetera non erunt contraria,  quia uoluntas dantis in his attenditur sola, sicque et  iustum et peccatorem pascere, non erit contra preceptum, si et iusto propterea quod iustus est, et peccatori non propter hoc quod peccator est, sed propter hoc quod creatura Dei est, salubriter et pie impendatur humanitatis officium.



INTERROGATIO CXXII .

Quomodo Salomon dicit, Ne credideris inimico tuo in eternum , cum Dominus in Euangelio precipiat, Esto consentiens aduersario tuo, dum es cum illo in uia ?



RESPONSIO.

Quod Salomon non credendum inimico precepit, de diabolo accipitur, ne nos ipsos ei unquam credamus. Quod autem Dominus consentientes nos esse aduersario precepit, pro precepto legis sue hoc dicitur,  ut consentientes illi, non tradamur iudici, ab eo tanquam dissidentes arsuri.



INTERROGATIO CXXIII .

Quomodo Salomon dicit, Beatus qui non est compunctus tristitia delicti : cum Iacobus precipiat, Miseri estote, et lugete, et plorate ?



RESPONSIO.

Beatum utique illum dicit, qui nullum attigit delictum, cuius delicti tristitia compungeretur. Potest fieri ut nonnulli beate uiuentes, non tristitia flagitiorum, sed eternorum desiderio compungantur. Hoc autem quod Iacobus lugendum et plorandum precepit, in utrumque accipi potest, seu in his qui mala sua deplorant, seu in illis qui solum de celestis patrie  amore suspirant.



LX LIBRO IOB.



INTERROGATIO CXXIu .

Quomodo Iob dicit  Satan inter filios Dei assistere coram Domino, cum in Euangelio scribatur quia nisi mundo corde Deum uidere non possint? Dicit enim: Beati mundo corde, quoniam ipsi Deum uidebunt . Satan, qui mundo corde esse non potest, quomodo uidendo Domino affuisse potest [i 1Kb] ?



RESPONSIO .

Intuendum quia affuisse coram Domino, non autem Dominum uidisse perhibetur. uenit quippe Satan ut uideretur a Domino, non ut uideret [k 1Kb] Dominum.  Ipse in conspectu Domini, non autem in  conspectu eius Dominus fuit. Sicut cum cecus in sole consistit, ipse quidem radiis solis perfunditur, sed tamen lumen non uidet, quo illustratur. Ita ergo etiam inter angelos in conspectu Domini Satan adfuit, quia uis diuina, que intuendo penetrat omnia in ordine subtilioris nature [a 1Kb] , non se uidentem immundum spiritum uidit.



INTERROGATIO CXXu .

Quomodo Iob dicat: Peccaui, quid faciam tibi, o custos hominum ? uel illud: Consumere me uis peccatis adolescentie mee ; cum contra idem uideatur dixisse: Neque enim reprehendit me cor meum in omni uita mea ? Quo pacto a corde suo reprehendi se denegat, qui se peccasse superius accusat?



RESPONSIO .


Sciendum est quia sunt peccata que a iustis uitari non possunt [b 1Kb] . Cuius enim cor in hac corruptibili carne subsistens [c 1Kb] in sinistra cogitatione non labitur, uel si usque ad consensus foueam non mergatur? Et tamen hec ipsa parua [d 1Kb] agitare, peccare est. Sed dum cogitationi resistitur, a confusione sua animus liberatur. Mens ergo iustorum, etsi libera est a peruerso opere, aliquando tamen corruit in peruersa cogitatione. Ea ergo labitur in peccato [e 1Kb] , quia saltem in cogitatione declinatur; et tamen unde semetipsam postmodum flendo reprehendat, non habet, quia ante se reparat, quam per consensum cadat. Recte ergo is qui peccatorem se fassus  est [f 1Kb] , nequaquam se a suo corde reprehendi confitetur, quia etsi qua illicita cogitando fortasse defuit unquam rectitudini, forti tamen mentis certamine restitit cogitationi.



INTERROGATIO CXXuI .

Quomodo Iob desperationem premittens dicat: Desperaui, nequaquam ultra iam uiuam: cum statim subiungat: Parce mihi, nichil sunt dies mei ? Neque enim duo hec uerba sibi conueniunt, desperaui, et parce. Nam qui desperat, nequaquam sibi parci iam postulat; et qui adhuc parci sibi desiderat, profecto minime desperat.



RESPONSIO .

Aliunde est quod desperat, aliunde uero quod parci sibi sanctus uir postulat, quia nimirum dum bona  uite transeuntis per desperationem deserit, ad obtinenda que permanent, in spe robustior exsurgit. Desperando itaque melius ad spem uenie ducitur, qui eo certius uentura appetit, quo presentia uerius et ex desperatione derelinquit. Iusto [g 1Kb] quippe desperare , est presentis uite bona eternitatis electione deserere, mansura querere, et in  rebus temporalibus fiduciam non habere. Qui hec agit [h 1Kb] , nequaquam se ultra uiuere asserit, quia uidelicet uiuificatrici morte quotidie a uita se passionis occidit. Qui ergo tam ordinate desperat, recte sibi parci desiderat.



INTERROGATIO CXXuII .

Quomodo utrumque Iob dicit: Scio quod non parcis delinquenti: et e contra: Tu gressus meos dinumerasti, et parcis peccatis meis . Si delinquenti non parcitur, quis ab eterna morte eripitur, cum a delicto mundus nemo reperitur?



RESPONSIO .

Delinquenti Dominus nequaquam parcit, quia delictum sine ultione non deserit. Aut enim ipse hoc  homo in se penitens punit, aut hoc Deus cum homine uindicans percutit. Nequaquam igitur peccato parcitur, quia nullatenus sine uindicta laxatur. Ab electis enim suis Deus iniquitatum maculas studet temporali afflictione tergere, quas in eis in perpetuum non uult uidere [i 1Kb] . Parcit enim Deus, et non parcit peccatis hominum. Non parcit etiam in eo, quia delictum sine ultione non deserit: parcit autem, cum illatam ultionem ad expiationem delictorum inducit. Bene ergo dicitur quod Deus delinquenti non parcat, quia delicta nostra siue per nos, siue per semetipsum resecat, etiam cum relaxat



INTERROGATIO CXXuIII .

Quomodo Iob, qui iam superius dixerat: Nihil in  terra sine causa fit, uidetur post aliqua e contra subiungere, dicens: Multiplicauit uulnera mea etiam sine causa ?



RESPONSIO.

De hoc quod dicitur: Nihil in terra sine causa fit, beatus Gregorius ita dicit : »Idcirco enim sepe et desidiosus ingenium accepit, ut de negligentia iustius puniatur, quia quod sine labore assequi potuit, scire contemnit. Et idcirco studiosus [i 1Kb] nonnunquam tarditate intelligentie premitur, ut eo maiora premia retributionis inueniat, quo magis in studio inuentionis elaborat. Nihil ergo in terra est sine causa, quando et studioso tarditas ad premium proficit, et desidioso uelocitas  ad supplicium crescit.« Ergo hic intelligendum est nichil in terra fieri sine causa, id est, sine causa diuine distributionis, uel permissionis. Illud autem quod dicit: Multiplicauit uulnera mea etiam sine causa, hoc modo intelligitur. Beatus namque Iob uocem humani generis in se suscipiens, pro illis hoc dixit, qui reatu culpe originalis astricti , ante moriuntur quam baptismi  gratia expientur, et qui prius a presenti luce subtrahuntur, quam ad promerenda bona malaue merita actiue uite perueniant. Quos quia a culpa originis salutis sacramenta non liberant, et hic ex proprio nichil egerunt, illuc ad tormenta perueniunt. Quibus unum uulnus est, corruptibiles [a 1Kb] nasci, aliud carnaliter mori. Sed quia post mortem quoque eterna mors sequitur, occulto eis iustoque iudicio, quantum ad humanam intelligentiam attinet [b 1Kb] , etiam sine causa uulnera multiplicantur. Qui itaque nullum proprium adiungens delictum, ex solo originis reatu perimitur, quid iste, nisi sine causa uulneratur? Potest et aliter utrumque intelligi. Beatus etenim Iob nequaquam percussus est, ut in eo percussio uitium tergeret, sed ut meritum augeret.  Nihil ergo in terra sine causa fit, quando percussio diuina hominem aut ad emundationem ferit, aut ad probationem. Hic uero beatus Iob uulneratum se sine causa asserit, quia non est ad hoc percussus, ut in eo percussio uitium tergeret; et hoc de se foris loquitur, quod de illo ueritas in occulto testatur, dicens. Commouisti me aduersus eum, ut affligerem illum frustra .



INTERROGATIO CXXIX .

Quomodo Iob dicat: Ipse nouit et decipientem, et eum qui decipitur : cum Dominus in Euangelio iniquis dicere uideatur: Nunquam noui uos; discedite a me, qui operamini iniquitatem ?



RESPONSIO .

 Scire Dei, aliquando cognoscere dicitur, aliquando approbare. Et scit iniquum, quia cognoscendo iudicat; et nescit, quia non approbat. Neque iniquum quempiam iudicasset, si nequaquam cognosceret. Et tamen [c 1Kb] iniquum nescit, quia eius facta non approbat. Et nouit ergo, quia deprehendit; et non nouit, quia hunc in sue sapientie specie non recognoscit. Sicut de ueraci quolibet uiro dicitur, quia falsitatem nesciat: non quia uel cum ab aliis falsum dicitur, hoc reprehendere ignorat, sed eamdem ipsam fallaciam et scit in examine, et nescit in amore, ut uidelicet ipse hanc non agat, cum [d 1Kb] actam ab aliis damnat.



INTERROGATIO CXXX .

Cum Iob dicat, Non ueniat in conspectu Dei omnis  hypocrita : quomodo quasi e contra Euangelista uidetur dicere, Et congregabuntur ante eum omnes gentes, et separabit eos ab inuicem, oues a dextris, et hedos a sinistris statuens ?



RESPONSIO .

Sciendum est quia duobus modis in conspectum  Domini uenimus. Uno quidem, quod hic peccata nostra subtiliter perpendentes, in eius nos conspectu ponimus, et flendo diiudicamus. Nam quoties conditoris nostri potentiam ad sensum reducimus, toties in conspectu illius stamus. Unde recte quoque per uirum Dei Eliam dicitur: uiuit Dominus Deus Isrel, in cuius conspectu sto . Alio quoque modo in conspectum Domini uenimus, cum in extremo iudicio ante tribunal eius assistimus. Hypocrita igitur per examen ultimum ante conspectum iudicis ueniet. Sed quia modo culpas suas considerare et deflere dissimulat, in conspectum uenire Domini recusat: qui dum placere humanis oculis concupiscit, districtionem Dei ante suos oculos non ponit.



INTERROGATIO CXXXI .


Cum beatus Iob de se fateatur, uias meas in conspectu Dei redarguam; necnon et illud, Consumere me uis peccatis adolescentie mee; atque illud, Signasti quasi in sacculo delicta mea: quomodo quasi e contra uidetur superius dixisse: Si fuero iudicatus, scio quia iustus inueniar ? Neque enim simul conueniunt peccata et iustitia.



RESPONSIO .

Sanctus iste uir sibi iniquitatem tribuens, et omnipotenti Domino purgationem suam; et peccatorem se cognoscit ex se, et iustum se factum non ignorat ex munere, quia in recto quoque opere positus,  ex abundantia gratie [e 1Kb] meruit flagella sustinere, iamque in iudicium iustum uenire gaudet [f 1Kb] , qui ante iudicium percussum se uidet. Unde et cum longe post dicat: Signasti quasi in sacculo delicta mea, statim subdidit [g 1Kb] : Sed curasti iniquitatem meam. Qui ergo iustum inueniri se in iudicio memorat, nequaquam se iuste flagellatum negat, quamuis in flagello eius Dominus non peccata studuit tergere, sed merita augere.



INTERROGATIO CXXXII .

Quomodo Iob dicit: Homo cum dormierit, non resurget , cum Paulus dicat: Omnes quidem resurgemus, sed non omnes immutabimur ?



RESPONSIO .

 Hec quidem non erunt contraria, si subiuncta statim in Iob attendatur sententia. Nam ubi dicit: Homo cum dormierit, non resurget: statim subiungit, Donec atteratur celum, non euigilabit, nec consurget de somno suo. Liquet enim quia non resurget, sed donec [h 1Kb] atteratur celum. Quia nisi mundi huius finis aduenerit, humanum genus a somno mortis  ad uitam non euigilabit. Non ergo quia omnimodo [a 1Kb] non resurgat, sed quia ante contritionem celi humanum genus minime resurgat, insinuat.



INTERROGATIO CXXXIII .

Cum Iob clarificata carne resurgere se sperans dicat, In nouissimo die de terra surrecturus sum, et in carne mea uidebo Deum , iuxta quod et Apostolus dicit, Oportet corruptibile hoc induere incorruptionem : quomodo quasi e contrario idem ipse Apostolus dicit, Caro et sanguis regnum Dei non possidebunt ?



RESPONSIO.

Ade peccata respiciens Apostolus, que ueniunt de corruptione carnis et sanguinis, ait: Caro et sanguis regnum Dei non possidebunt. Nam utique secundum  fidem ueram eiusdem Apostoli caro ita resurget, iuxta illud: Oportet corruptibile hoc induere incorruptionem, etc. Quia ergo corruptio ista de peccato est, ipsius nomine et peccata appellantur. Ergo si nomine carnis et sanguinis corruptio uel peccata intelligantur, que de carne utique et sanguine oriuntur, contraria sibi non erunt. Ergo et caro nostra, in qua uiuimus, pro bene gestis habitura Dei regnum; et caro, id est corruptio, quia carnis et sanguinis nomine nuncupata est, regnum non possidebit diuinum.



INTERROGATIO CXXXIu .

Cum omnipotens Deus iuxta plurimas Scripture sacre sententias [b 1Kb]  frustra nichil faciat, cur beatus Iob   frustra se afflixisse testatur [c 1Kb] ?



RESPONSIO .

Iustus conditor noster tot uerberibus in beatum Iob, non uitia curauit exstinguere, sed merita augere. Aequum ergo fuit, quod fecit propter [d 1Kb] augmentum boni meriti: non tamen uidebatur equum, quod credebatur causam [e 1Kb] punire peccati. Unde et beatus Iob peccata sua illis flagellis delere credidit, non merita augeri; et idcirco non equum iudicium uocat, quia uitia sua [f 1Kb] cum flagellis examinat. Ergo si uitia [g 1Kb] et flagella pensantur, non equum fuit quod beatus Iob per iram districtionis sibi fieri credidit. Si uero misericordia iudicis attendatur, quod per penam iusti uiri uite eius merita cumulantur, equum uel potius misericors iudicium fuit.



INTERROGATIO CXXXu .


Si pax in sublimibus summa tenetur, dicente Iob, Potestas et terror apud eum est, qui facit concordiam in sublimibus suis : quid est quod per angelum Danieli dicitur: Ego ueni propter sermones tuos; princeps autem regni Persarum restitit mihi uiginti et uno diebus; et ecce Michel unus de principibus  primis uenit in adiutorium mihi ; et paulo post: Nunc reuertar ut prelier aduersus principem Persarum, cum enim egrederer, apparuit princeps Grecorum adueniens ?



RESPONSIO .

Quos itaque alios principes gentium, nisi angelos appellat, qui sibi resistere exeunti potuissent? Que ergo esse pax in sublimibus potest, si inter ipsos angelicos spiritus preliandi certamen agitur, qui semper conspectui ueritatis assistunt? Sed quia certa angelorum ministeria dispensandis singulis quibusque gentibus sunt prelata, cum subiectorum mores aduersum se uicissim prepositorum spirituum opem merentur, ipsi qui presunt spiritus, contra se uenire referuntur. Is namque angelus qui Danieli loquebatur,  captiuis Isrelitici populi in Perside constitutis, prelatus agnoscitur. Michel autem eorum, qui ex eadem plebe in Iudee terra remanserant, prepositus inuenitur. Unde ab hoc eodem angelo paulo post Danieli dicitur: Nemo est adiutor meus in omnibus his nisi Michel princeps uester. De quo et hoc, quod premisimus, dicit: Et ecce Michel unus de principibus primis uenit in adiutorium mihi. Qui dum nequaquam simul esse, sed uenire in adiutorium dicitur, aperte ei populo prelatus agnoscitur, qui captus [h 1Kb] in alia parte tenebatur. Quid est ergo angelum dicere, Ego ueni propter sermones tuos, princeps autem regni Persarum restitit mihi, nisi sua subditis opera nuntiare? Acsi aperte dicat: Precum quidem tuarum merita exigunt ut Isreliticus populus iugo sue captiuitatis  exuatur; sed est adhuc quod in eodem populo Persarum dominio purgari debeat: unde ereptioni [i 1Kb] illius Persarum princeps mihi iure contradicat, quamuis preces tuas eorum quoque lacryme qui in Iudea sunt relicti, adiuuent. Unde hoc quoque quod diximus, adiungit: Michel princeps uester uenit in adiutorium mihi. Cumque aduersum Persarum principem preliari egreditur, Grecorum [i 1Kb] sibi princeps adueniens apparet. Qua ex re innuitur quod aduersum Grecos quoque aliquid Iudea commiserat, quorum profecto causa ereptioni illius resistebat. Prophete igitur preces angelus exaudit, sed Persarum princeps resistit, quia etsi iam uita iusti deprecantis ereptionem populi exegit [k 1Kb] , eiusdem tamen populi hanc uita contradicit, ut quia necdum plene ii qui in captiuitatem  fuerant ducti purgati sunt, iure eis adhuc Perse dominentur. Michel adiuuat, sed Grecorum princeps ad prelium uenit, quia mereri quidem ueniam tam longa oppressorum captiuitas poterat, sed ereptionis eorum beneficio hoc quoque quod in Grecos deliquerant obuiabat. Recte ergo dicitur quod contra se angeli ueniunt, quia subiectarum sibi gentium  uicissim merita contradicunt. Nam sublimes spiritus eisdem gentibus principantes, nequaquam pro iniuste agentibus decertant, sed eorum facta iuste iudicantes examinant. Cumque uniuscuiusque gentis uel culpa uel iustitia ad superne curie consilium ducitur, eiusdem gentis prepositus obtinuisse uel non [a 1Kb] obtinuisse perhibetur. Quorum tamen omnium una uictoria est sui super se opificis uoluntas summa, quem [b 1Kb] dum semper aspiciunt, quod obtinere non ualent, nunquam uolunt.



INTERROGATIO CXXXuI .

Cum Iob dicat pro angelis: Nunquid est numerus militum eius , quomodo Daniel prefixum numerum angelorum statuens, dicit, Decies millies centena millia assistebant ei ?



RESPONSIO .


In cognitione humane rationis supernorum spirituum numerus non est, quia quanta sit frequentia inuisibilis exercitus, nescit. Supernorum namque ciuium numerus et infinitus est, et definitus exprimitur [c 1Kb] , ut qui Deo est numerabilis, esse nobis [d 1Kb] innumerabilis demonstretur.



INTERROGATIO CXXXuII .

Cum pastum diaboli Beemoth ad Iob loquens significet, dicens, Fenum ut bos comedit : et de quo Isaias, Leo quasi bos comedet paleas : quomodo propheta de pastu eius uidetur e contrario dicere, Esca eius electa ? Quomodo Beemoth iste fenum uel paleas comedens, uitam spiritualium consumere dicitur, si feni et  palearum nomine uita carnalium designatur? Esca quoque eius electa iam non erit, si fenum comedens carnalis sapit [e 1Kb] ?



RESPONSIO .

Nonnulli hominum et apud Deum fenum sunt, et apud homines sanctitatis nomine censentur, cum et  ante humanos oculos aliud ostendit uita, et ante diuina iudicia aliud ostendit [f 1Kb] conscientia. Hi itaque apud humana iudicia electi sunt, sed ad [g 1Kb] subtile Domini examen, fenum.



INTERROGATIO CXXXuIII .

Cum Iob a Domino reprehensus, ipse quoque se reprehenderit, dicens, Idcirco ipse me reprehendo : quomodo item Dominus eum preferens amicis suis, locutus sit dicens: Non estis locuti coram me rectum, sicut seruus meus Iob ? Quomodo superius beatus Iob reprehenditur, si in comparatione eius rectitudinis amici illius nequaquam coram Domino locuti rectum memorantur? An adhuc illa de eo sententia confirmatur, qua antiquo hosti dicitur: uidisti seruum meum Iob,  quod non sit ei similis super terram .



RESPONSIO.

Quid est hoc, quod laudatur hosti, et in seipso reprehenditur, et tamen amicis loquentibus antefertur, nisi quia sanctus uir cunctos meritorum suorum uirtute transcendit? Sed eo ipso quod homo fuit, ante Dei oculos esse sine reprehensione non potuit. In sancto quippe homine in hac interim uita commorante, diuini examinis regula habet adhuc quod iudicet, quamuis iam ex comparatione ceterorum hominum habeat quod laudet. Beatus igitur Iob pro culpa se credidit, et non pro gratia flagellari; resecari in se estimauit uitia, non autem merita augeri; et in eo reprehenditur, quo [h 1Kb] intentionem flagelli fuisse aliam suspicatur, et tamen amicis resistentibus interni  iudicii definitione prelatus est. Unde apte [i 1Kb] colligitur quante iustitie fuerit in eo quod contra amicorum uerba innocentiam sue operationis astruxit, qui diuino iudicio etiam ipsis eiusdem diuini iudicii defensoribus antefertur.



[a 19Kb] LIBER SECUNDUS QUAESTIONES EX NOuO TESTAMENTO COMPREHENDENS.



EX EuANGELIO SECUNDUM MATTHAEUM.


Quomodo Christus dicit, Attendite ne iustitiam uestram faciatis coram hominibus, ut uideamini ab eis  et, alibi dicit: uideant opera uestra bona, et glorificent Patrem uestrum ?




RESPONSIO .

Quid est ergo quod opus nostrum ita faciendum  est, ne uideatur, et tamen ut debeat uideri, precipitur, nisi quod ea que agimus, et occultanda sunt ne ipsi laudemur, et tamen ostendenda sunt, ut laudem celestis Patris augeamus? Nam cum nos iustitiam nostram coram hominibus facere Dominus prohiberet, illico adiunxit: Ut uideamini ab eis. Et cum rursum uidenda ab hominibus bona opera nostra preceperit, protinus subdidit: Ut glorificent  Patrem uestrum, qui in celis est. Qualiter igitur uidenda essent, uel qualiter non uidenda, ex sententiarum fine monstrauit, quatenus operantis mens opus suum et propter se uideri non quereret, et propter celestis Patris gloriam non celaret. Unde fit plerumque ut bonum opus et in occulto sit, cum fit publice; et rursus in publico, cum agitur occulte.



INTERROGATIO II.

Cum Dominus in Euangelio docens nos orare precipiat, ut dicamus, Ne inducas nos in tentationem : quomodo apostolus Iacobus uidetur quasi e contra predicasse dicens, Beatus uir qui suffert tentationem , necnon et illud quod alibi scribitur: Omnis uir qui non est tentatus, non est probatus ?



RESPONSIO.


Utilem esse tentationem, que probat, non que in tentationem inducit, quis fidelium nesciat? Nam de his Cassianus ita dicit. Ait enim: Non ergo hoc sonat, Ne inducas nos in tentationem, id est, ut non permittas nos aliquando tentari; sed ne permittas nos in tentatione positos superari. Tentatus est enim Iob, sed non est inductus in tentationem. Tentatus est Abraham et Ioseph, sed neuter illorum inductus est in tentationem, quia nullus eorum consensum prebuit tentatori. Denique sequitur: Sed libera nos a malo, id est, ne permittas nos a diabolo tentari supra id quod possumus , sed fac cum tentatione et exitum, ut sustinere possimus.



INTERROGATIO III.

 Quomodo Dominus in Euangelio dicat, Non omnis qui dicit mihi Domine, Domine, intrabit in regnum celorum : et e contra Paulus, Nemo in spiritu Dei loquens dicit anathema Iesu, et nemo potest dicere Dominum Iesum, nisi in Spiritu sancto ?



RESPONSIO .

Ecce neque aliquos habentes Spiritum sanctum possumus dicere non intraturos in regnum celorum, si perseuerauerint usque in finem; neque illos qui dicunt Domine, Domine, et tamen non intrant in regnum celorum, possumus dicere habere Spiritum sanctum. Quomodo ergo nemo dicit Dominum Iesum, nisi in Spiritu sancto, nisi quia proprie Apostolus  posuit uerbum quod est, dicit, ut significet uoluntatem atque intellectum dicentis; Dominus uero generaliter posuit uerbum quod ait: Non omnis qui dicit mihi Domine, Domine, intrabit in regnum celorum? uidetur enim dicere etiam ille qui nec uult nec intelligit quod dicit; sed ille proprie dicit, qui uoluntatem ac mentem suam sono uocis enuntiat.



INTERROGATIO Iu.

Cum Dominus in Euangelio dicat, Nolite timere eos qui occidunt corpus, animam autem non possunt occidere : quomodo in psalmo ex persona Christi dicitur, Repleta est malis anima  mea ? Audemusne dicere animam Christi repletam malis, cum illa passionis afflictio in carne ualuerit quidquid ualuit?



RESPONSIO .

Occidi a persecutoribus anima non potest, malis autem repleri potest. Non enim uitiis, per que homini dominatur iniquitas, animam illam repletam possumus dicere; sed forte doloribus, quibus anima sue carni in eius passione compatitur. Non enim uel ipse, qui dicitur corporis dolor, potest esse sine anima, quem ineuitabiliter imminentem precedit tristitia, que solius anime dolor est. Dolere ergo anima, etiam non dolente corpore, potest; dolere autem corpus sine anima non potest. Cur itaque non dicamus non humanis peccatis, sed tamen humanis  malis repletam fuisse animam Christi, de quo alius propheta dicit quod pro nobis doluerit , et euangelista, Cepit contristari et mestus esse, et ipse Dominus de seipso, Tristis est anima mea usque ad mortem ? Hec futura preuidens Propheta psalmi huiuscemodi conscriptor, inducit eum loquentem: Quoniam repleta est, inquit, malis anima mea, et uita mea in inferno appropinquauit. Nam ipsam omnino sententiam uerbis aliis explicauit, quibus dictum est: Tristis est anima mea usque ad mortem. Quod enim ait, Tristis est anima mea: hoc dictum est, Repleta est malis anima mea: et quod sequitur, usque ad mortem, hoc dictum est, et uita mea in inferno appropinquauit.



INTERROGATIO u.

 Quomodo Christus in Euangelio utrumque dicat, Si uos persecuti fuerint in una ciuitate, fugite in aliam : et e contrario, Pastor bonus animam suam dat pro ouibus. Mercenarius autem, et qui non est pastor, cuius non sunt oues proprie, uidet lupum uenientem, et dimittit oues, et fugit: et lupus rapit, et dispergit oues ?



RESPONSIO.

Has duas Dominicas uerasque sententias ita intelligere debemus, ut contrarias inter se nullo modo predicemus. Etenim ut breuiter exponatur, sine culpa quisque corporaliter fugit, qui se a persecutoribus non timore, sed utilitate necessaria subtrahit: id est, qui non spiritu fugit mortem, sed se pro tempore utilitati eorum seruat, sicut Paulus  dicit, Manere in carne necessarium propter uos . Hec est fuga licita, et a Domino nobis permissa. Qui autem timore persecutionis uel potestatis cuiuslibet, terrore spiritus superatus, aut ueritatem refugit predicare, aut loci eligit mutationem appetere, hic quasi mercenarius arguitur, et talis fuga omnino culpatur. His enim uerbis has duas sententias a beato Augustino explanatas reperimus. Ait enim : »Audiuimus in Epistola Paulum fugientem per murum, et in sporta submissum , ut manus [a 1Kb] persequentis euaderet. Non ergo illi cura fuit de ouibus, quas lupo ueniente deserebat? Fuit plane,  sed eas pastori in celo sedenti orationibus commendabat, se autem ad utilitatem [a 1Kb] earum fugiendo seruabat, sicut quodam loco ait, Manere in carne necessarium propter uos . Ab ipso namque pastore omnes audierant: Si uos persecuti fuerint in una ciuitate, fugite in aliam. Hanc questionem nobis Dominus dignetur exponere. Domine, tu dixisti eis quos fideles pastores esse utique uolebas, quos tua membra esse formabas, Si uos persecuti fuerint, fugite. Iniuriam ergo illis facis, quando reprehendis mercenarios fugientes [b 1Kb] . Rogamus indices nobis quid habeat altitudo questionis. Pulsemus, aderit qui aperiat; sed ostiarius est ostii [c 1Kb] , quod est ipse.

»Quis est mercenarius qui uidit lupum, et fugit?  Qui sua querit, non que Iesu Christi [d 1Kb] , peccantem non libere audet arguere. Ecce nescio quis peccauit, grauiter peccauit, increpandus est, excommunicandus est. Sed excommunicatus, erit inimicus, insidiabitur, nocebit cum potuerit. Iam ille qui sua querit, non que Iesu Christi, ne perdat quod sectatur, humane amicitie commoditatem, et inimicitiarum humanarum incurrat molestiam; tacet, non corripit. Ecce lupus oui guttur [e 1Kb] apprehendit. Diabolus fideli adulterium persuasit; tu taces, non increpas. O mercenarie, lupum uenientem uidisti, et fugisti. Respondit [f 1Kb] forte, et dicit: Ecce hic sum, non fugi. Fugisti, quia tacuisti, quia timuisti [g 1Kb] . Fuga animi timor est. Corpore stetisti, spiritu fugisti, quod ille non faciebat,  qui dicebat: Etsi corpore absens sum, sed [h 1Kb] spiritu uobiscum sum . Quomodo enim spiritu fugiebat, qui etiam corpore absens, fornicatores litteris arguebat? Affectiones nostre motus animorum sunt: letitia, animi diffusio; tristitia, animi contractio; cupiditas, animi progressio; timor, animi fuga est. Diffunderis enim animo, cum delectaris; contraheris animo, cum molestaris; progrederis animo, cum appetis; fugis animo, cum metuis. Ecce unde mercenarius ille uiso lupo dicitur fugere. Quare? Quia non est ei cura de ouibus. Quare non est illi cura de ouibus? Quia mercenarius est. Quid est, mercenarius est? Temporalem mercedem querit, in domo [i 1Kb] in eternum non habitabit.«



INTERROGATIO uI.


Quomodo Mattheus et Lucas commemorauerunt dixisse Dominum discipulis suis ut nec uirgam ferrent , cum dicat Marcus, Et precepit discipulis suis ne quid tollerent in uia, nisi uirgam tantum ?



RESPONSIO .


Utrumque accipiendum est a Domino apostolis dictum. Hec ergo loquens Dominus discipulis, id agebat, quod apostolus Paulus apertius explicat, ita dicens: Nescitis quod [i 1Kb] qui in templo operantur que de templo sunt edunt, qui altari deseruiunt altari compartiuntur? Sic et Dominus ordinauit his qui Euangelium annuntiant de Euangelio uiuere. Ego autem nullo [k 1Kb] horum usus sum . Cum itaque dicit ita Dominum ordinasse, se autem usum non esse, utique ostendit utendi potestatem datam, non impositam seruandi [l 1Kb] necessitatem. Hoc ergo ordinans Dominus, quod eum ordinasse dicit Apostolus, qui Euangelium annuntiant  de Euangelio uiuere, illa apostolis loquebatur, ut securi non possiderent, neque portarent huic uite necessaria, nec magna, nec minima. Ideo posuit nec uirgam, ostendens a fidelibus suis omnia deberi ministris suis, nulla superflua requirentibus. Ac per hoc addendo, Dignus est operarius cibo suo , prorsus aperuit et illustrauit unde et quare hec omnia loqueretur. Hanc ergo potestatem uirge nomine significauit, cum dixit ne quid tollerent in uia, nisi uirgam tantum. Potuit etiam sic breuiter dici: Nihil necessariorum uobiscum feratis, nec uirgam, nisi uirgam tantum, ut illud quod dictum est, nec uirgam, intelligatur, nec minimas quidem res; quod uero adiunctum est, nisi uirgam tantum, intelligatur, quia per potestatem  a Domino acceptam, que uirge nomine significata est, etiam que non portantur non deerunt.



INTERROGATIO uII.

Cum Christus in Euangelio dicat, Bonus homo de bono thesauro cordis sui profert bona : quomodo ibi quasi e contra uidetur dicere, Nemo bonus, nisi solus Deus ?



RESPONSIO.

Nonne stimulauit nos ad querendum et ad distinguendum quid sit bonum, alio bono bonum, et bonum seipso bonum? Ergo quam bonum est, per quod sunt omnia bona, ut omnino nullum inuenias bonum, quod non ab ipso sit bonum, bonum bona faciens. Ita enim Deus dicitur bonus, ut in eius comparatione  ea que facta sunt bona penitus non sint. Illo autem non comparato, bona omnia dici possunt, que a bono auctore sunt facta; illi uero comparata, bona penitus non dicenda sunt.



INTERROGATIO uIII.

Cum diabolus sciens Christum Filium Dei esse,  euidenter in Euangelio per turbam demoniorum locutus sit, Quid nobis et tibi, Fili Dei? uenisti huc ante tempus torquere nos ? quomodo e contra in illa tentatione ubi assumptus Christus a Spiritu legitur, dubitando eum an Christus esset, explorauit, et dixit: Si tu es Christus Filius Dei, mitte te deorsum ?



RESPONSIO.

Innotuit Christus demonibus, non per id quod est uita eterna et lumen incommutabile, quod illuminat pios, cum uidendo per fidem que in illo est, corda mundantur; sed per quedam temporalia sue uirtutis effecta, et occultissima signa presentie, que angelicis sensibus, etiam malignorum spirituum potius quam infirmitati hominum possint esse conspicua. Denique  quando ea paululum supprimenda iudicauit, et aliquanto altius latuit, dubitauit de illo demonum princeps, eumque tentauit an Christus esset, et explorans quantum se tentari ipse permisit, ut hominem quem gerebat, ad nostre imitationis temperaret exemplum. Post illam uero tentationem cum angeli, sicut scriptum est, ministrabant ei , boni utique et sancti, ac per hoc spiritibus immundis metuendi et tremendi, magis magisque innotescebat demonibus quantus esset, ut ei iubenti, quamuis in illo contemptibilis uideretur corporis infirmitas, resistere nullus auderet.



INTERROGATIO IX.

Quomodo Christus in Euangelio dicit: Angeli eorum in celis semper uident faciem Patris mei , cum Paulus e contra uideatur dicere, Nonne omnes sunt administratorii spiritus, in ministerium missi propter eos qui hereditatem capiunt salutis ? Si semper assistunt, quomodo exterius mitti dicuntur?



RESPONSIO .

Si angeli Conditoris aspectum exeuntes amitterent, nec iacentes erigere, nec ignorantibus uera nuntiare potuissent. Et mittuntur ergo, et assistunt, quia et ad nos spiritali presentia foras exeunt, et tamen ibi se unde recesserant per internam contemplationem seruant.



INTERROGATIO X.

Cum Dominus interroganti se iuueni, et dicenti: Magister bone, quid faciam ut habeam uitam eternam?  responderit, Quid me dicis bonum? Nemo bonus, nisi solus Deus , quasi nolens se aut bonum, aut magistrum debere intelligi, quomodo quasi e contrario ad apostolos dicit, uos uocatis me, Magister, et Domine, et bene dicitis: sum etenim ; necnon et illud, Ne uocemini magistri: quia magister uester Christus est ?



RESPONSIO.

Iuuenis enim insolens per obseruantiam legis et finem legis, qui est Christus , nesciens, tanquam eum omnium preceptorum, et in lege scriptorum magistrum, interrogat Dominum, hominem tantum illum, non Deum existimans. Christus tamen hanc de se irreligiosam fidei professionem exprobrans,  quod tanquam magister legis interrogaretur, respondit: Quid me uocas bonum? Atque ut significaret qualiter intelligendus esset, subiecit: Nemo bonus, nisi unus Deus. Non igitur bonitatis nomen refugit, neque magistri nomen recusauit; sed fidem eius qui in se nichil nisi corporeum et carnale sapuisset coarguit. Ubi enim Christus cum fide magister est, ibi adeo laudat, ut et profiteatur hoc nomen; hic uero boni magistri nomen non recognoscit, ubi nec Dominus intellectus est esse, nec Christus.



INTERROGATIO XI.

Cum Christus precipiat discipulis, dicens, Patrem nolite uocare uobis super terram; unus enim est Pater uester, qui in celis est , quomodo Paulus apostolus contra hoc audet dicere, Patres  nostri omnes sub nube fuerunt ?



RESPONSIO.

In his duabus sententiis, nisi fallor, claret quod aliquando propter naturam pater dicatur Nam Christus mundum istum patrem hominum de imitamento uolens intelligi, dicit: Patrem nolite uocare uobis super terram, id est, mundum istum. Paulus autem natura nominans patrem ait: Patres nostri sub nube fuerunt. Pater enim hominum hic mundus est, de quo carnaliter nascuntur quicumque carnaliter generantur: qui mundus si contemnatur, ut ueraciter quis dicere possit, Mundus mihi crucifixus est, et ego mundo , iam huic tali pater est mortuus, id est, iste mundus, et fit ueraciter pupillus, cui pater est Dominus. Ergo quod dicit Christus, Patrem  nolite uocare uobis super terram, mundum istum insinuare uidetur patrem, a quo eos auertere cupiebat, ut Christus ipse unus illis pater efficeretur. Quod autem Apostolus dicit, Patres nostri omnes sub nube fuerunt, de carnali generatione istius mundi loquebatur. De qua et carnis originem mundi trahebant, et homines nati de hominibus inter homines consistebant. Docet quippe Dominus pupillos fieri discipulos suos, quibus dicit, Ne uobis dicatis patrem in terris. Cuius rei exemplum prebuit ipse, dicendo: Que mihi mater, aut qui fratres . De his namque pupillis dicitur: Pupillo tu eris adiutor . De hoc Hieronymus ita dicit . »Queritur, quare aduersum hoc preceptum  doctorem Gentium se esse Apostolus dixerit, aut quomodo uulgato sermone, maxime in Palestina et in Aegypti monasteriis se inuicem patres uocent. Quod sic soluitur: aliud esse natura patrem uel magistrum, aliud indulgentia. Nos si hominem patrem uocamus, honorem etati deferimus, non auctorem nostre ostendimus uite. Magister quoque dicitur ex consortio ueri magistri. Et, ne infinita replicem, quomodo unus Pater natura Deus, et unus Filius non preiudicat ceteris, ne per adoptionem dii uocentur et filii; ita et unus pater et magister non preiudicat aliis, ut abusiue appellentur patres et magistri.«



INTERROGATIO XII.

Cum Euangelium dicat tristes fuisse discipulos in  passione Domini, mulieres quoque fleuisse, ita ut et de discipulis dicatur, Erant oculi eorum grauati pre tristitia : et mulieribus ipse Dominus responderit, Nolite flere super me : quomodo quasi e contrario in psalmo sexagesimo octauo Christus ipse de tempore passionis sue dicit, Sustinui qui simul mecum contristaretur, et non fuit; et consolantes, et non inueni ?



RESPONSIO .

Discipuli enim uel mulieres de passione corporea Domini uel morte tristabantur; Dominus tamen alia tristitia urgebatur, qua dicit: Sustinui qui simul mecum contristaretur, et non inueni. Quia ipse Dominus uolebat saluare, et persecutores cupiebant seuire. Ille ut eis parceretur, orabat; illi, ut phrenetici  medico bono iniuriam faciebant: et ideo alia tristitia erat discipulorum et mulierum, que morituram carnem Domini, uel mortuam lugebant. Ideo qui simul cum eo contristaretur non fuit, quia comitem huius tristitie non inuenit, cum neque discipuli, neque mulieres ea tristitia qua Dominus doluit contristarentur, sed prorsus carnaliter de uita Christi mortali, que mutanda fuerat morte, et reparanda resurrectione. Non enim ait, Sustinui qui contristaretur, et non fuit; sed, qui simul contristaretur; id est, ex ea re qua ego contristatus sum non inueni qui contristaretur. In qua tamen tristitia, quia persequentium se Christus cecitatem dolebat, consolantes non inuenit, quia proficientes non habuit. Ipsi enim nos consolantur,  qui proficiunt, et ipsi sunt solatio omnibus predicatoribus ueritatis.



INTERROGATIO XIII.

Cum Domino in passione, secundum quod loquitur Euangelium, acetum cum felle mistum oblatum fuisset ad bibendum , non esca ad manducandum, quomodo in psalmo sexagesimo octauo ex persona Christi commemoratur, quod et utique in passione Domini testimonium ipsum assumitur, ubi dicit: Dederunt in escam meam fel, et in siti mea potauerunt me aceto ?



RESPONSIO.

Si escam Domini unitatem corporis sui accipiamus, quam tunc significare uoluit, quando pascha illud cum discipulis suis comedit , ubi  aptissime sacramentum sui corporis demonstrauit, et in hanc escam, id est in unitatem corporis Christi, iniectum fel accessisse, non aliud quam contradictores Euangelii tanquam persecutores Christi sub fellis nomine accipiamus, contraria sibi non erunt que superius lecta sunt. Non ipsum namque quod dederunt esca erat , potus enim erat; sed in escam dederunt, quia Dominus iam escam acceperat, et in ipsam iniectum est fel. Accepera autem ipse escam suauem, quando pascha manducauit cum discipulis suis, ubi sacramentum [a 1Kb] corporis sui demonstrauit. In hanc escam tam suauem, tam  dulcem unitatis Christi, quam commendat Apostolus, dicens, Quomodo [b 1Kb] unus panis, unum corpus multi sumus ; in hanc escam tam suauem, quis est qui det fel, nisi contradictores Euangelii, tanquam illi persecutores Christi? Minus enim peccauerunt Iudei crucifigentes in terra ambulantem, quam qui contemnunt in celo sedentem. Quod ergo fecerunt Iudei, in escam, quam iam acceperat, dantes [c 1Kb] bibendum amarum illum potum, hoc faciunt, qui male uiuendo scandalum inferunt Ecclesie; hoc faciunt heretici amaricantes, sed non exaltentur in seipsis . Dant fel super tam iucundum cibum; sed quid facit Dominus? Non admittit ad corpus suum. Hoc sacramento ipse Dominus, quando illi obtulerunt fel, gustauit, et noluit bibere  .



INTERROGATIO XIu.

Quomodo Christus in Euangelico dicit, Ecce ego uobiscum sum usque ad consummationem seculi : cum alibi idem dicat, Pauperes uobiscum habetis, me autem non semper habebitis ?



RESPONSIO.

Quod dicit, Ecce ego uobiscum sum usque ad consummationem seculi, de maiestatis sue presentia dicit, qua Ecclesiam suam usque in finem nullo modo se relicturum promisit. Quod uero ait, Me autem non semper habebitis, de presentia corporis sui dixit. Recte ergo accipitur dictum esse unum propter presentiam carnis, alliud propter presentiam maiestatis.



INTERROGATIO Xu.


Cum Christus in Exangelio discipulos premonens doceat: Ite, baptizate omnes gentes in nomine Patris, et Filii, et Spiritus sancti , quomodo in Actibus apostolorum Petrus Iudeos alloquens dicit: Penitentiam agite, et baptizetur unusquisque uestrum in nomine Iesu Christi ? Nam et hi qui a Philippo et Paulo baptizati inibi leguntur , non dicitur quia in nomine Patris, et Filii, et Spiritus sancti, sed in nomine Iesu tantum baptizati sunt .



RESPONSIO .

Nunquid preuaricatores mandati Saluatoris apostoli effecti sunt, et contradictione Saluatoris baptizauerunt  tantam multitudinem? Non enim scriptum est quia baptizauerunt in nomine Patris, et Filii, et Spiritus sancti, sed tantum in nomine Domini Iesu. Sed non sunt preuaricatores. Absit. Nam licet Filii nomen tantummodo dicatur, habet tamen Patrem et Spiritum sanctum secum pronuntiatum, sicut in Scripturis sanctis satis probatum est.



INTERROGATIO XuI.

Cum Dominus dixerit discipulis, Ite, baptizate omnes gentes in nomine Patris, et Filii, et Spiritus sancti , cur Paulus solius Christi in baptismo nomen assumpserit, dicens, Quicunque baptizati  sumus in Christo : cum utique non habeatur legitimum baptismum nisi sub nomine Trinitatis?



RESPONSIO.

Intuere prudentiam Pauli, quomodo quidem in presenti loco non tam baptismatis rationem, quam mortis Christi discutere cupiebat: ad cuius similitudinem etiam nos suaderet, mori debere peccato, consepeliri Christo. Et non erat utique conueniens ut ubi de morte dicebat, uel Patrem nominaret, uel Spiritum sanctum. uerbum enim caro factum est , et merito ubi caro est, ibi de morte tractatur; nec conueniebat ut diceret: Quicunque baptizati sumus in nomine Patris, et Spiritus sancti, in morte ipsius baptizati sumus.



EX EuANGELIO SECUNDUM MARCUM.



INTERROGATIO XuII.

Cum iuxta Euangelium Matthei dicatur, uenit Ioannes non manducans, neque bibens, et dicunt: Demonium habet. uenit Filius hominis manducans, et bibens, et dicunt: Ecce homo uorax, et uinarius, amicus publicanorum et peccatorum : quomodo e contra de Ioanne dicitur: Esca autem eius erat locusta et mel siluestre ?



RESPONSIO.

Ioannis quidem escam et potum nouimus. Non enim dictum est quod omnino non biberet, sed quod uinum et siceram non biberet . Bibebat ergo aquam, cibus autem eius non omnis, non nullus  erat, sed locusta et mel siluestre. Unde ergo dictum est, non manducans, neque bibens, nisi quia illo uictu quo Iudei utebantur, non utebatur? Hoc ergo Dominus nisi uteretur, non in eius comparatione manducans bibensque diceretur. Non ergo Dominus euangeliste dicenti quod locustas et mel siluestre comedisset contraria dixit, cum non de his, sed de uictu quo Iudei utebantur nec comedisse nec bibisse illum narrauit.



INTERROGATIO XuIII.

Cum Marcus in Euangelio suo de Christo dicat: Sedet a dextris Dei , quomodo e contrario Stephanus in Actibus apostolorum dicit: uideo celos apertos, et Filium hominis stantem a dextris Dei ?



RESPONSIO .


Quid est, quod Marcus hunc sedentem, Stephanus uero stantem se uidisse [a 1Kb] testatur? Sed scimus quia sedere iudicantis est, stare uero pugnantis est uel iuuantis. Quia igitur Redemptor noster assumptus in celum, et nunc omnia iudicat, et ad extremum iudex omnium uenit, hunc post assumptionem Marcus sedere describit, quia post ascensionis sue gloriam iudex in fine uidebitur. Stephanus uero in laboris certamine [b 1Kb] positus, stantem uidit quem adiutorem  habuit. Quia ut iste in terra persecutorum infidelitatem uinceret, pro illo de celo illius gratia pugnauit.



EX EuANGELIO SECUNDUM LUCAM.



INTERROGATIO XIX.

Cum angelus in Euangelio de Christo exponat, Dabit illi Deus sedem Dauid patris sui , et Christus ipse in multis Scripturarum locis filius esse dicatur Dauid, quomodo quasi e contrario Christus ipse querit a Iudeis in Euangelio, dicens: Si filius Dauid Christus est, quomodo in spiritu uocat eum Dominum ?



RESPONSIO.

Dictum est hoc imperitis, quia quamuis uenturum Christum sperarent, secundum hominem tamen eum  spectarent, non secundum quod uirtus et Dei sapientia est . Docet ergo ibi fidem uerissimam et sincerissimam, ut et Dominus sit regis Dauid secundum quod est uerbum in principio, Deus apud Deum, per quod facta sunt omnia , et filius secundum quod factus est ei ex semine Dauid secundum carnem . Non enim dicit: Non est filius Dauid Christus; sed si iam tenetis quod filius eius sit, discite quomodo Dominus eius sit, ne teneatis in Christo quod filius hominis est, ita enim filius Dauid est, et relinquatis quod Filius Dei est, ita enim Dominus eius est.



INTERROGATIO XX.

Cum Dominus inter cetera dicat, Si quis non odit uxorem suam, non potest meus esse discipulus : quomodo Paulus e contra uidetur dicere, uiri, diligite uxores uestras, sicut Christus dilexit Ecclesiam ? Nunquid aliud iudex nuntiat, aliud preco clamat? An simul et odisse possumus, et diligere?



RESPONSIO .

Si uim precepti perpendimus, utrumque agere per discretionem possumus [c 1Kb] , ut eos qui nobis carnis cognatione coniuncti sunt, et quos proximos nouimus, diligamus; et quos aduersarios in uia Dei patimur, odiendo et fugiendo nesciamus. Quasi enim per odium diligitur, qui carnaliter sapiens, dum praua nobis ingerit, non auditur. Ut autem Dominus demonstraret  hoc erga proximos odium non de inaffectione [d 1Kb] procedere, sed de caritate, addidit protinus, dicens: Adhuc autem et animam suam. Odisse itaque precipimur proximos, odisse et animam nostram. Constat ergo quia amando debet odisse proximum, qui sic eum odit, sicut semetipsum. Etenim bene nostram animam odimus, cum eius carnalibus desideriis non acquiescimus, cum eius appetitum frangimus, eius uoluptatibus reluctamur. Que ergo contempta ad melius ducitur, quasi per odium amatur. Sic nimirum exhibere proximis nostris odii discretionem debemus,  ut in his et diligamus quod sunt, et habeamus odio quod in Dei nobis itinere obsistunt.



EX EuANGELIO SECUNDUM IOANNEM.



INTERROGATIO XXI.

Quomodo in Euangelio interrogantibus se Ioannes dixerit, Non sum Elias : cum Dominus dicat, Ipse est Elias ?



RESPONSIO.

Ioannes proprie respondit, Dominus figurate dixit. Ioannes enim secundum proprietatem persone non se esse Eliam respondit; Dominus autem secundum prefigurationem ipsum Eliam predixit, id est, quia in eodem spiritu et uirtute Elie Ioannes Christi aduentum uenerat nuntiare, quo Elias secundum Christi aduentum nuntiaturus adueniet.



INTERROGATIO XXII.


Cum Ioannes Baptista uenientem ad baptisma Dominum ostenderet, dicens, Ecce agnus Dei, etc. , qui et humilitatem suam, et diuinitatis eius potentiam considerans, dicit: Qui est de terra, de terra loquitur; qui autem de celo uenit, super omnes est ; cur in carcere positus, mittens discipulos, requirit dicens, Tu es qui uenturus es, an alium exspectamus ? Tanquam si ignoraret quem ostenderat, et an ipse sit nesciat, quem ipsum esse prophetando, baptizando, ostendendo, clamauerat.



RESPONSIO .

Hec citius questio soluitur, si geste rei tempus  et ordo pensetur. Ad Iordanis enim fluenta positus, quia ipse Redemptor mundi esset, asseruit. Missus uero in carcerem, utrum alium exspectent [a 1Kb] , an ipse ueniat, requirit: non quia ipsum mundi Redemptorem dubitat, sed requirit [b 1Kb] , ut sciat si is qui per se in mundum uenerat, per se etiam ad inferna [c 1Kb] claustra descendat. Quem enim precurrens nascendo [d 1Kb] mundo nuntiauerat, hunc moriendo ad inferos precurrebat. Ait ergo: Tu es qui uenturus es, an alium exspectamus? Ac si aperte dicat: Sicut pro hominibus nasci dignatus es, an etiam pro hominibus mori digneris insinua, ut qui natiuitatis tue precursor exstiti, mortis etiam precursor fiam, et uenturum in inferno nuntiem [e 1Kb] , quem iam uenisse mundo enuntiaui.



INTERROGATIO XXIII.


Cum ueritas in Euangelio dicat, Nemo ascendit in celum, nisi qui descendit de celo, Filius hominis, qui est in celo : quomodo hec eadem ueritas e contra uidetur dicere, cum ait: Pater, uolo ut ubi ego sum et ipsi sint mecum ?



RESPONSIO .

Hec sibi in uerbis suis non discrepant, sed ad requirenda hec quasi discordantia studium nostre mentis inflammatur. Omnes enim qui ad eius fidem [f 1Kb] nati sumus, eius procul dubio corpus existimus. Quia  igitur mira dispensatione pietatis membrorum suorum caput Dominus factus est, repulsa reproborum multitudine, solus est etiam nobiscum. Nemo ergo [g 1Kb] ascendit in celum, nisi qui de celo descendit, Filius hominis, qui est in celo: quia dum nos unum cum illo iam facti sumus, unde solus uenit in se, illuc solus redit, etiam in nobis; et is qui in celo semper est, ad celum quotidie ascendit, quia qui diuinitate super omnia permanet, humanitatis sue compage [h 1Kb] quotidie ad celos trahit.



INTERROGATIO XXIu.

Quomodo Christus dicat, Caro non prodest quidquam : cum e contrario dicat, Nisi quis manducauerit carnem meam, et biberit sanguinem meum, non habebit in se uitam ?



RESPONSIO.


Caro quippe sine uiuificante spiritu ita non prodest quidquam, sicut scientia sine caritate inflat potius quam edificat . De hac fortasse Apostolus loquitur: Caro et sanguis regnum Dei non possidebunt . Iam uero quod ait: Nisi quis manducauerit carnem meam, et biberit sanguinem meum, non habebit in se uitam; sacramentum manducationis carnis sue, et potationis sanguinis sui, mauult intelligi, per quod et nos in illo maneamus, et ipse in nobis.



INTERROGATIO XXu.

Quomodo Christus in Euangelio dicat pro Patre, Ego non quero gloriam meam: est qui querat et iudicet , et contra, Pater non iudicat  quemquam, sed iudicium omne dedit Filio ?



RESPONSIO.

Iudicium in sanctis Scripturis duobus modis accipi solet. Uno pro damnatione, alio pro discretione. Pro damnatione iudicium ponitur, sicut in Euangelio dicitur: Procedent qui male fecerunt in resurrectionem iudicii . Item iudicium pro discretione in psalmis ponitur, ubi dicit: Iudica me, Deus, et discerne causam meam de gente non sancta . Unde hic quod Saluator dicit, Ego non quero gloriam meam, est qui querat et iudicet, iudicium in hoc loco pro discretione posuit, quia discretione iudicii Pater gloriam Filii sui ab humana inflatione discreuit, et secundum hoc iudicium dictum est quod iudicet Pater. Nam illud quod dicit,  Iudicium omne datum est Filio, de futuro examinationis iudicio debet intelligi. Ac per hoc cum et hic Pater per iudicium discretionis gloriam Filii sui a gloria hominum secernat, et post Filius iudicium uiuorum et mortuorum potentialiter exerat, in nullo hec que dicta sunt uidentur sibi esse contraria.



INTERROGATIO XXuI.

Cum Christus in Euangelio secundum Ioannem dicat Iudeis, Scio quia filii Abrahe estis : quomodo quasi e contrario uidetur eisdem Iudeis in eodem Euangelio statim subiicere dicens, uos ex patre diabolo estis?



RESPONSIO.

Quod enim Iudeos filios Abrahe dicit, de generatione carnali testatur, de qua illi utique descendebant. Quod autem patrem eorum diabolum esse asserit, de opere quod illi imitabantur, innotuit.



INTERROGATIO XXuII.

Quomodo in Euangelio Christus pro se dixit, Ego in iudicium in hunc mundum ueni : et e contra, Non ueni ut iudicem mundum ?



RESPONSIO.

Hoc est quod dicit: Ego ueni, ut qui non uident uideant, et uidentes ceci fiant: discretionem scilicet  istam, per quam hoc, fit, uocauit iudicium, quo discernit causam humilium credentium et confitentium a superbis se uidere putantibus, et ideo grauius excecatis. Qui enim uidere se putabant, de iustitia sua confidentes, et superbi et ceci erant, quia medicum non credebant. Humiles uero credentes, quia se non uidere confessi sunt, medicum quesierunt, ut uidere mereantur. Iam uero illud quod ait, Non ueni ut iudicem mundum, pro futuro iudicio posuit. Ac si diceret: Misericordiam impartire ueni, non iudicio mundum discutere, sicut in futuro agendum est.



INTERROGATIO XXuIII.

Cum Dominus in passione sua pro persequentibus se, id est, pro peccatoribus orauerit, et ante passionem Iudeis ipsis dixerit, Nunc uero peccatum uestrum  manet ; quomodo Paulus apostolus, qui tanto post tempore ad fidem Christi accessit, dicere uidetur: Christus iehsu uenit in hunc mundum, ut peccatores saluos faceret, quorum primus ego sum ? Si peccatores alii eum precesserunt, quomodo iste primum se fuisse peccatorem eloquitur? Nunquid ante illum non erant peccatores?



RESPONSIO.

Quid est ergo, Quorum primus ego sum, nisi antecedens omnes, non tempore, sed malignitate?



INTERROGATIO XXIX.

Quomodo Dominus dicit, Alias oues habeo, que non sunt ex hoc ouili : cum dicat, Non sum missus nisi ad oues que perierunt domus Isrel ?



RESPONSIO.


Quid est, Non sum missus nisi ad oues que perierunt domus Isrel, nisi quia presentiam suam corporalem non exhibuit, nisi populo Isrel? Illud tamen quod dicit, et alias oues habeo, pro gentibus hoc intelligi uoluit, ad quas gentes non perrexit ipse, sed misit. Ad populum uero Isrel et misit, et per se uenit.



INTERROGATIO XXX.


Quomodo utrumque Christus dicat, Ego et Pater unum sumus ; et quasi e contra, Pater maior me est ?



RESPONSIO.

Cum unum ex his secundum diuinitatis naturam, aliud secundum humanitatis substantiam dixit, nequaquam contrarium predicauit. Quod enim dicit, Ego et Pater unum sumus, de substantia diuinitatis egit, qua Deus de Deo, Filius de Patre, perfectus de perfecto, sine initio uel fine natus est. Quod uero dixit, Pater maior me est; de natura humanitatis egit, per quam Filius minor a Patre accipitur.



INTERROGATIO XXXI.

 Cum Ioannes Euangelista uerba illa, quibus Isaias scribit, uade, dic: Aure audietis, et non intelligetis , hunc ipsum qui ad Isaiam loquebatur in persona Filii Dei ponat , quomodo Paulus quasi e contrario Spiritum sanctum eum qui ad Isaiam loquitur esse testatus est ? Nam ubi Ioannes Filium Dei uult intelligi quem Isaie ita dixisse scribit: Propterea non poterant credere, quia dixit Isaias: Excecauit oculos eorum, et indurauit eorum cor, ut non uideant oculis, et intelligant corde, et conuertantur, et sanem eos ; ubi etiam ipsam personam Filii demonstrans, subiunxit, dicens: Hec dixit Isaias, quando uidit gloriam eius, et locutus est de eo ; Paulus autem in Actibus apostolorum hoc testimonium  locutum fuisse Spiritum sanctum commemorat, ubi ait: Bene Spiritus sanctus locutus est per Isaiam prophetam ad patres uestros, dicens: uade ad populum istum, et dic: Aure audietis, et non intelligetis, etc. .



RESPONSIO .

Hanc questionem ita sanctus Augustinus [a 1Kb] soluit. Dicit enim contra hereticos: »Quem igitur hunc esse uolunt, asserant. Dicent enim forte Filium. In Euangelio enim [b 5Kb] Ioannem scriptum est: Et propterea non poterant credere in Iesum, quia dixit Isaias propheta: Excecauit eorum oculos, et obdurauit eorum cor, ne forte uideant oculis, et intelligant  corde, et conuertantur, et sanem eos. Hec dixit Isaias, cum uidisset gloriam eius, et locutus est de eo . Et quid faciunt de Paulo, qui Spiritum sanctum dicit in illa gloria uisum esse Isaie, et locutum esse ei, et misisse eum ad populum supradicta dicere? Scriptum est enim in Actibus apostolorum: Conuenientes autem alter ad alterutrum Iudei dimittebantur, dicente Paulo uerbum unum: Quia bene Spiritus sanctus locutus est ad patres nostros per prophetam  Isaiam, dicens: uade ad populum istum, et dic ei: Aure audietis, et non intelligetis, etc. . Ecce Ioannes quidem Filium, Paulus uero Spiritum sanctum dicit esse qui sit uisus Isaie, sedens super thronum altum et eleuatum, qui et adoratur, et laudatur, et glorificatur a seraphim . Ecclesie autem Christi omnes ab oriente usque ad occidentem conuenienter Patrem a seraphim laudari profitentur in mysteriorum relatione. Dicant itaque nobis, qui uenerationem Spiritui sancto abnegant, quidnam ex his uerum dicit, aut quis fallit? utrum Ioannes, an Paulus, an uero omnes Ecclesie Christi? Quoniam quidem omnes Ecclesie Patrem profitentur esse qui adoratur a seraphim, Ioannes Filium, Paulus uero Spiritum sanctum. Si uero nemo  eorum fallit, sed omnes ueritatem dicunt, manifeste probatum est quod etsi solius Patris nomen dicatur, habent tamen Filium et Spiritum sanctum secum pronuntiatum. Patrem et Filium sic uenerentur, qui sic adorant, uenerationem celestium animantium imitati, et non suas cogitationes sequantur.«



INTERROGATIO XXXII.

Quomodo Christus in Euangelio utraque dicit, que sibi uidentur esse contraria? Dicit enim, Pacem meam do uobis : et e contra, Non ueni pacem mittere in terram, sed gladium .



RESPONSIO.

Alia est pax Christi, quam discipulis dedit; alia mundi. Istam pacem quam habet mundus, negat se  dare Christus. Dicit enim: Pacem meam do uobis, pacem meam relinquo uobis, non sicut hic mundus dat pacem, et ego do uobis. Negat ergo se pacem mundi dare discipulis suis, quia et alibi dicit: Non ueni pacem mittere, sed gladium. uis ergo uidere quam pacem dat Deus super terram nostram? Si terra illa bona, que adfert fructum centesimum, aut sexagesimum, etc. , illam pacem suscipiet a Deo, quam dicit Apostolus: Pax autem Dei, que exsuperat omnem mentem, custodiat corda uestra et sensus uestros . Hec est ergo pax, quam dat Deus super terram nostram.



INTERROGATIO XXXIII.

Quomodo in Euangelio dicit, Omnia quecunque  audiui a Patre meo, nota uobis feci : cum ipse item ibi post paululum dicat: Adhuc multa habeo dicere uobis, sed non potestis ea portare modo ?



RESPONSIO.

Quod dicit, Omnia que audiui a Patre meo, nota uobis feci: non quia ea nota iam fecisset, sed ea que ad futurum nota facere debuit, dixit. Ac proinde contrarium non est loco isti, ubi dicit, Adhuc multa habeo uobis dicere: quia utique multa nos utiliter nescire in presenti Dominus uoluit, que tamen salubriter nobis in futurum scienda seruabit.



INTERROGATIO XXXIu.

Cum Dominus in Euangelio dicat, Quodcunque petieritis  Patrem in nomine meo, dabit uobis : quomodo Paulus ter se rogasse Dominum dicit, ut spiritus Satane ab eo deberetur auferri, quod tamen impetrare non potuit ?



RESPONSIO .

Si omne quod petimus in nomine Filii, dat nobis Pater, quid est quod Paulus ter Dominum rogauit, et exaudiri non meruit, sed dictum est illi, Sufficit tibi gratia mea, nam uirtus, etc.? Nunquid ille tam egregius doctor [a 1Kb] in Filii nomine non petiit? Quare autem non accepit quod petiit? Quomodo ergo uerum est quia quidquid petierimus Patrem in nomine Filii, dat nobis Pater, si auferri a se angelum Satane petiit apostolus Paulus in nomine Filii, et tamen  quod petiit non accepit? Sed quia nomen Filii iehsu est, iehsu autem Saluator, uel etiam salutaris dicitur, ille ergo in nomine Saluatoris petit, qui id quod ad salutem pertinet petit; nam si id quod non expedit petitur, non in nomine Iesu petitur Pater. Unde et eisdem apostolis adhuc infirmantibus Dominus dicit: Usque modo non petistis quidquam in nomine meo . Ac si aperte diceretur: Non petistis in nomine Saluatoris, quia nescitis petere [b 1Kb] eternam salutem. Hinc est quod et Paulus non exauditur, quia si liberaretur a tentatione, ei non proderat ad salutem.



INTERROGATIO XXXu.

Cum in Euangelio Ioannis agnoscatur Christum dixisse, Ego palam locutus sum mundo :  quomodo quasi e contra in eodem Euangelio uidetur promisisse ad discipulos suos dicens: Hec in prouerbiis locutus sum uobis. uenit hora cum iam nonin prouerbiis loquar uobis, sed palam de Patre meo annuntiabo uobis ? Si ergo ipsis coniunctioribus discipulis non loquebatur palam , sed horam promittebat quando palam fuerat locuturus, quomodo palam locutus est mundo? Deinde illis ipsis, sicut aliorum quoque Euangelistarum testatur auctoritas, in eorum comparatione, qui discipuli eius non erant, multum utique manifestius loquebatur, quando cum solis erat, remotus a turbis; tunc enim eis et parabolas aperiebat, quas clausas proferebat ad alios. Quid est ergo, In occulto locutus sum nichil ?



RESPONSIO.

Sed intelligendum ita eum dixisse, Palam locutus sum mundo, ac si dixisset: Multi me audierunt. Ipsum autem palam, modo quodam erat palam, modo autem quodam non erat palam. Palam quippe erat, quia multi audiebant; et rursum non erat palam, quia non intelligebant. Et quod seorsum discipulis loquebatur, non in occulto utique loquebatur. Quis namque in occulto loquitur, qui coram tot hominibus loquitur, cum scriptum sit, In ore duorum, aut trium testium stabit omne uerbum ? presertim si hoc loquitur paucis, quod per eos uelit innotescere  multis, sicut ipse Dominus ait illis quos adhuc paucos habebat: Quod dico uobis in tenebris, dicite in lumine; et quod in aure auditis, predicate super tecta . Ergo et hoc ipsum quod dici ab eo uidebatur occulte, quodammodo non dicebatur in occulto, quia non ita dicebatur, ut ab eis quibus dictum fuerat taceretur; sed ita potius, ut usquequaque predicaretur.



EX EPISTOLA B. PAULI AD ROMANOS.



INTERROGATIO XXXuI.

Quomodo Paulus apostolus utrumque dicit de Christo, que sibi uidentur esse contraria, id est: Qui natus est ex semine Dauid secundum carnem , uel cetera talia; et e contra: Et si noueramus Christum secundum carnem, sed iam nunc  non nouimus ?



RESPONSIO .

Quod Filius Dei ex semine Dauid homo natus [a 1Kb] est, nec idem apostolus uno loco dicit, et sancte Scripture apertissime predicant. Quod uero dicit: Et si noueramus Christum secundum carnem, sed iam nunc non nouimus, ea ipsa circumstantia Scripture loci eius satis ostendit quid loquatur Apostolus. Suo quippe more uitam nostram futuram, que iam in ipso homine mediatore Christo Iesu capite nostro resurgente completa est, ita spe certa meditatur, tanquam iam adsit, presensque teneatur: que utique uita non erit secundum carnem, sicut iam Christi uita non est secundum carnem. Carnem quippe hoc loco appellat, id est, carnalem corruptionis qualitatem,  que tunc iam non erit, quia mutata caro non corrumpetur. Noueramus ergo Christum secundum carnem, id est, secundum carnis mortalitatem, antequam resurgeret: sed nunc iam non nouimus, quia sicut dicit idem apostolus, Christus resurgens a mortuis iam non moritur, etc. . Ergo utrumque in nullo sibi repugnare uidetur, quod Apostolus dixit, quia et antequam resurgeret Christus, carnem eum nouerat habuisse mortalem; et postquam resurrexit, nulla eum attingi credidit mortis corruptione.



INTERROGATIO XXXuII.

Cum Paulus Romanis scribat Iudeos et Grecos omnes sub peccato esse  definiens, atque sub hac occasione omne genus hominum sub peccato  esse designet, quomodo ipse quasi e contrario loquitur, dicens: Ubi non est lex, nec preuaricatio ? Aut quomodo de se dicit, uiuebam aliquando sine lege : qui rursum de semetipso dicit quod circumcisionem octaua die secundum legem susceperit ?



RESPONSIO .

Apud Iudeos quidem legem Moysi esse manifestum est. Apud Gentiles uero legem nature, non dubium est, que testimonio conscientie arguat delinquentem. Ubi ergo queremus hominem, in quo non sit lex, et qui per hoc non uideatur in preuaricatione peccati? Quia et ipse Paulus de semetipso  dicit, Ego autem uiuebam sine lege aliquando. Et quando Paulus sine lege uixit, qui rursum de semetipso dicit circumcisionem octauo die se habere, Hebreum ex Hebreis ; quomodo ergo uerum erit eum aliquando sine lege uixisse, qui octaua die natiuitatis sue signum circumcisionis ex lege suscepit? Unde constat tunc fieri hominem sub lege, quando ad id etatis uenerit, ut eligere possit et discernere quid sit lex, nec prius legis ullius extrinsecus iugum suscipere, quam interne et naturalis legis habere incipiat firmitatem. Denique in eo ubi dixit, Ego autem uiuebam sine lege aliquando, addidit: Sed ubi uenit mandatum, peccatum reuixit . In quo hoc est quod ostendit, quia in pueritia, priusquam discretionem quis habeat boni uel mali,  sine lege esse dicitur, cum etiamsi peccat, quia lex in eo non est, peccatum ei non imputatur. Cum uero discretionem boni malique acceperit, uenisse ei dicitur lex, et uenisse mandata. Ubi autem est uis mandati, hoc est, conscientia redarguens, peccatum, quod prius in eo mortuum erat, dicitur reuixisse.



INTERROGATIO XXXuIII.

Cum Paulus apostolus ad Romanos scribat Iudeos et Grecos omnes sub peccato esse , quomodo idem in subsequentibus non omnes, sed multos per inobedientiam unius hominis peccatores constitui definit, dicens: Sicut per inobedientiam unius hominis peccatores constituti sunt multi, ita et per unius obedientiam iusti constituentur multi ?



RESPONSIO .


Peccatores quomodo multi, et non omnes uideantur, cum idem apostolus dicit quia omnes peccauerunt , debemus ostendere. Aliud est peccasse, aliud peccatorem esse. Peccator dicitur is qui, multa delinquendo, in consuetudinem et  studium peccandi iam uenit. Sicut e contrario iustus non dicitur is qui semel aut bis aliquid iustitie fecerit, sed ille qui semper iuste agendo usu et consuetudine iustitiam habet. Nam si quis in ceteris fere omnibus iniustus sit, semel autem uel bis aliquid iusti operis egerit, iste in eo quidem opere in quo iustitiam tenuit iuste egisse diceretur, non tamen ex hoc iustus appellabitur. Ita et iustus peccasse  quidem dicitur, si aliquid commiserit aliquando quod non licet. Non tamen ex hoc peccator appellabitur, qui peccandi usum et consuetudinem non tenet. Sicut et medicus non ille dicitur, qui et leuiter rupte capitis cuti scit imponere araneam, aut qui tumorem uulneris aqua calida fouere, quamuis etiam hoc medicine esse uideatur; sed ille dicitur medicus, qui usum et studium et disciplinam habet medendi. Ex quibus omnibus puto sufficienter ostendi quod aliud sit peccare, aliud peccatorem esse. Omnes enim potest fieri ut peccauerint, etiamsi sancti fuerint, quia nemo mundus a sorde, nec si unius diei fuerit uita eius . Quis enim est  qui non aut in facto, aut in uerbo , uel in cogitatione peccauerit? Et ideo dixi, peccasse quidem merito omnes dicentur, peccatores uero facti, non omnes, sed multi.



INTERROGATIO XXXIX.

Quomodo Paulus ad Romanos scribens, legem se non destruere, sed confirmare testetur, dicens: Legem destruimus per fidem? Absit: sed legem statuimus , cum e contrario in secunda ad Corinthios Epistola destructionem eiusdem legis predicet, dicens: Si ministerium mortis litteris formatum in lapidibus factum est in gloria, ita ut non possent intendere filii Isrel in faciem Moysi propter gloriam uultus eius, qui destruitur, quomodo non magis ministerium spiritus erit in gloria? Et paulo  post: Si enim quod destruitur per gloriam est, multo magis quod manet, in gloria est . Quomodo ergo Paulus apostolus testatur se legem non destruere, sed confirmare, cum gloriam uultus Moysi, quam legem esse demonstrat, destrui predicet?



RESPONSIO .

Non est idem quod dixit, Legem destruimus, et lex destruitur. Paulus ergo in presenti loco hoc pronuntiat, quod legem ipse non destruat. Nam etsi destruitur lex, per eam que supereminet gloriam, et non per Paulum, neque per alium aliquem sanctorum, destruitur. Unde et ipse Dominus dicebat, Non ueni soluere legem, sed adimplere .  Nullus ergo sanctorum, nec ipse Dominus destruet legem. Sed gloria eius temporalis et pertransiens a gloria eterna permanente destruitur et superatur.



INTERROGATIO XL.

Cum lex, que a Deo data est, non omnibus tunc gentibus tradita fuisset, quando et Iudeis, et ex hoc dicere uideatur Apostolus, Ubi non est lex, nec preuaricatio : quo pacto quod in psalmo legitur uerum sit: Preuaricatores existimaui omnes peccatores terre ?



RESPONSIO.

Si non est preuaricatio ubi lex non est, cur preuaricatores a propheta dicuntur, qui legem non acceperunt? Sed si consideremus omne genus hominum  de primo parente trahere originale peccatum, ipsum solum et primum testamentum est sub quo omnes homines, etiam sine lege, preuaricationes esse dicuntur . Sed cum lex euidenter postea data sit, et dicat Apostolus, Ubi non est lex, nec preuaricatio: quo pacto in psalmo quod legitur uerum est, Preuaricatores existimaui, etc., nisi quia omnes legis eius preuaricate sunt rei, qui aliquo peccato tenentur obstricti? Quamobrem si etiam paruuli, quod uera fides habet, nascuntur non proprie, sed originaliter, peccatores, unde illis gratiam remissionis peccatorum necessariam confitemur, profecto eo modo quo sunt peccatores, etiam preuaricatores legis illius que in paradiso data est agnoscuntur, ut uerum sit utrumque  quod scriptum est, et preuaricatores existimaui omnes peccatores terre; et, Ubi lex non est, nec preuaricatio.



INTERROGATIO XLI.

Utrum sine lege Moysi credatur Paulus aliquando uixisse, per hoc quod dicit, Ego autem uiuebam sine lege aliquando : cum specialiter se fateatur Hebreum ex Hebreis, et octaua die circumcisum secundum legis preceptum ?



RESPONSIO.

Si lex naturalis a lege, que Hebreo populo data est, discreta agnoscitur, quid de qua lege dixerit Paulus, facilius reperitur. Origenes  sine lege peccatum mortuum esse in nobis ostendit, hoc est, antequam  per etatem rationabilis intra nos sensus uigeret, exemplum quoque pueruli percutientis patrem aut matrem, uel maledicentis adducens: »in quo, ut asserit, secundum legem quidem prohibentem percuti uel maledici patrem aut matrem, peccatum fieri uidetur; sed istud peccatum mortuum esse dicit, quia lex nondum adest in puero, que eum doceat hoc quod facit fieri non licere. Sine hac autem lege naturali uel rationabili et Paulum et omnes homines certum est aliquando uixisse, hoc est, in etate puerili. Omnes enim similiter per illud tempus nondum capaces huius naturalis legis existunt.« Nam aliter utique non uideretur de hoc Pauli esse uera professio, qua dicit, Ego autem uiuebam sine lege aliquando.



INTERROGATIO XLII.

 Quomodo dicit Apostolus, Lex quidem sancta, et iusta, et bona : cum e contra uideatur dicere, uirtus peccati lex ? Quomodo bonam eam legem dicit, quam uirtutem peccati esse narrauit?



RESPONSIO.

A Deo bona lex data, semper est bona: lex tamen ideo uirtus peccati est dicta, cum auget ipsius peccati noxiam delectationem per seueram exhibitionem: nec tamen etiam sic mala est.



INTERROGATIO XLIII.

Cum Paulus dicat, Peccatum non imputatur, cum lex non est : necnon et illud quod dicit, quia per legem fit agnitio peccati : quomodo  Cain cum peccasset, ait, Maius est peccatum meum, quam ut remittatur ? Sed et patriarche cum ad Ioseph descendissent in Aegyptum, et simulata ab eo confutatione arguerentur, ita ad alterutrum dicunt: In peccatis sumus pro fratre nostro, quia despeximus tribulationem anime eius, cum rogaret nos, et non exaudiuimus: en propter hoc uenit super nos tribulatio hec . Sed et Iob ante legem fuisse constat, cum ita dicit: Quod et si peccaui inuitus, si occultaui peccatum meum, aut confusus sum multitudine populi, quominus annuntiarem delictum meum . Qui omnes euidenter docentur agnouisse peccatum suum.



RESPONSIO.

Ex his colligitur Paulum apostolum non de lege  Moysi dixisse, sed de naturali lege, que scripta est in cordibus hominum. Secundum ergo hanc legem naturalem consequenter Apostolus dixisse uidebitur omne os obstruendum, et omnem mundum obnoxium Deo , iudicio enim legis, que naturaliter hominibus inest, nullus est expers, neque Iudeorum neque Gentilium.



INTERROGATIO XLIu.

Quomodo Paulus apostolus duo hec contraria sibi dixisse uideatur, ut illic ubi de corpore mortis huius loquebatur, diceret, Quod enim operor, non intelligo: et e contrario, Peccatum non cognoui nisi per legem; et, Per legem cognitio peccati ? quomodo enim peccatum ignorabat, quod per legem sciebat?



RESPONSIO.


Illud ubi ait Apostolus, Quod enim operor, ignoro, quid est aliud quam Nolo, non approbo, non consentio, non facio; alioquin contrarium est his que supra dixit: Per legem cognitio peccati, et, Peccatum non cognoui nisi per legem, etc. Peccatum, ut appareat peccatum, per bonum mihi operatum est mortem . Quomodo enim peccatum per legem cognouit, quod ignorat? quomodo apparet peccatum, quod ignoratur? Sic ergo dictum est, ignoro, non facio , quomodo dicturus est Deus impiis, Non noui uos , quem procul dubio latere nemo potest. Et sicut dictum est, Eum qui non nouerat peccatum , quod est, non fecerat. Neque  enim nouerat quod arguebat.



INTERROGATIO XLu.

Cum Paulus apostolus dicat in Spiritu sancto nos clamare Abba, Pater , quomodo rursum alio loco dicit: Dedit Deus spiritum Filii sui in corda nostra clamantem: Abba, Pater ? quomodo nos clamamus, si ipse clamat in nobis?



RESPONSIO.

Nisi quia clamare nos facit, dum habitare ceperit in nobis? Hoc itaque agit acceptus, ut largius accipiendus, petendo, querendo, pulsando poscatur. Siue enim uita bona petatur, siue ut bene uiuatur, quotquot spiritu Dei aguntur, hi filii Dei sunt . Siue ergo cum dicitur nos clamare per Spiritum sanctum, siue ipsum in nobis clamare Spiritum, non  est contrarium, quia et cum nos clamare dicimur, non ex nobis, sed ex illo clamare probamur; et cum ille clamare in nobis legitur, quid aliud nisi efficientia sui operis, quo nos agimus, demonstratur?



INTERROGATIO XLuI.

Cum ad Romanos scribens Apostolus, adoptionem filiorum Dei, et redemptionem corporis sui exspectare se dicat , quomodo ibi quasi iam sit filius Dei, et non sit quod ultra exspectet, uelut e contrario dicit: Qui Spiritus testimonium reddit spiritui nostro, quia sumus filii Dei ? Et iterum, quomodo  redemptionem corporis sperat, qui aliis dicit: Christus nos redemit ?



RESPONSIO.

Hec interim Origenes sic soluit. »Ut mihi uidetur, inquit, ipse hoc eo soluit sermone, qui in consequentibus habetur.«



INTERROGATIO XLuII.

Cum Paulus ad Romanos scribens, Si Deus pro nobis, quis aduersum nos ? quasi absolute pronuntiet neminem nobis esse aduersarium, quomodo Petrus e contra uidetur predicare, dicens: Aduersarius uester diabolus, sicut leo rugiens, circuit, querens quem deuoret ?



RESPONSIO.

Dicit quidem Apostolus, Si Deus pro nobis, quis  contra nos? non quod omnino nullum nobis inesse dicat aduersarium, sed hoc est, quod ostendit, quia Deo agente pro nobis, contemptibilis et nullus efficitur aduersarius noster.



INTERROGATIO XLuIII.

Cum Paulus dicat, Non est potestas nisi a Deo : quomodo Dominus per prophetam de quibusdam loquitur dicens, Ipsi regnauerunt, sed non ex me ?



RESPONSIO.

Quasi diceret, non me propitio, sed me irato [a 1Kb] . Unde inferius per eumdem prophetam dicit: Dabo, inquit, [b 1Kb] , tibi regem in furore meo , quo manifestius elucet, bonam malamque ordinationem [c 1Kb] a Deo ordinari, sed bona propitio, mala  irato [d 1Kb] .



INTERROGATIO XLIX.

Cum Paulus ad Romanos scribat: Unusquisque uestrum proximo suo placeat in bono ad edificationem , quomodo in aliis dicit: Si hominibus placerem, Christi seruus non essem ?



RESPONSIO.

Aliud est studium habere placendi hominibus, ut laudem ab eis querat, et aliud est studium habere placendi hominibus, in eo quod uita sua irreprehensibilis est apud homines, sed proficiunt ex eo omnes, qui uel uident talem, uel audiunt. Ibi ergo placendum non est hominibus, ubi contra fidem, contra honestatem, contra religionem est, in quo placeat. Et ideo dicit: Quia si hominibus placerem, hoc est,  incredulis et infidelibus Iudeis, Christi seruus non essem.



EX EPISTOLA B. PAULI AD CORINTHIOS I.



INTERROGATIO L.

Cum Paulus apostolus, ad Corinthios scribens, laudet eos in principio Epistole sue dicens: Gratias ago Deo meo semper pro uobis in gratia Dei, que data est uobis in Christo Iesu, quia in omnibus diuites facti estis in illo, in omni uerbo, et in omni scientia, sicut testimonium Christi confirmatum est in uobis, ita ut nichil uobis desit in ulla gratia ,  quomodo contra laudem a se prolatum subiungere uidetur, dicens: Obsecro autem uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata; et illud: Significatum est enim mihi de uobis, fratres mei, ab his, qui sunt Chles, quia contentiones in uobis sunt, etc. ?



RESPONSIO .

Ecce quos in omni uerbo et in omni scientia laudauerat, quibus nichil deesse in ulla gratia dixerat, paulisper loquens, ad increpandum leniter ueniens, diuisos erga se ipsos reprehendit; et quorum prius salutem narrauerat, postmodum uulnera patefacit. Peritus enim medicus uulnus secandum uidens, sed  egrum timidum esse conspiciens, diu palpauit, et subito percussit. Prius enim blandam manum laudis [a 1Kb] posuit, postmodum ferrum increpationis fixit. Nisi enim uerecunde mentes fuerint palpando reprehense, ita ut ex aliis rebus audiant, quod in consolationem sumant, per increpationem protinus ad desperationem cadunt. Sed nunquid mentitus est Paulus, ut prius eis nil deesse in omni gratia diceret, quibus postmodum dicturus erat unitatem deesse? Absit hoc. Quis de illo talia uel desipiens credat? Sed quia erant inter Corinthios quidam omni gratia repleti, et erant quidam in personarum fauoribus excussi [b 1Kb] , cepit a laudibus perfectorum, ut modesta inuectione ad reprehensionem pertingeret infirmorum.



INTERROGATIO LI.


Quomodo Paulus dicat, Nolite maledicere , uel illud: Neque maledici regnum Dei possidebunt , cum ipse maledictionis sententiam protulerit dicendo: Alexander faber ferrarius multa mala mihi fecit, sed reddet illi Deus secundum opera sua ; uel illud quod Ananie dixit: Percutiet te Deus, paries dealbate ?



RESPONSIO .

Sciendum est quod Scriptura sacra duobus modis maledictum memorat. Aliud uidelicet quod approbat, aliud quod damnat. Aliter enim maledictum profertur iudicio iustitie, aliter liuore uindicte. Maledictum quippe iudicio iustitie in ipso primo homine peccante  [c 1Kb] prolatum est, cum audiuit: Maledicta terra in operibus tuis [d 1Kb] . Et illud quod ad Abraham dicitur: Maledicam maledicentibus tibi . Et rursum, quia maledictum liuore uindicte promitur, uoce Pauli predicantis admonemur: Benedicite, et nolite maledicere . Deus ergo maledicere dicitur, et tamen maledicere homo  prohibetur, quia quod homo agit malitia uindicte, Deus non facit nisi examine et uirtute iustitie. Cum uero sancti uiri maledictionis sententiam proferunt, non hanc ex uoto ultionis, sed ex iustitia examinis [e 1Kb] erumpunt. Intus enim subtile Dei iudicium aspiciunt, et mala foras exsurgentia, que [f 1Kb] maledicto debeant ferire, cognoscunt; et eo in maledicto non peccant, quo ab interno iudicio non discordant. Hinc est quod Petrus in offerentem sibi pecuniam Simonem sententiam maledictionis intorsit, dicens: Pecunia tua tecum sit in perditione . Qui enim non ait, est, sed, sit, non in indicatiuo, sed optatiuo modo se hec dixisse signauit. Hinc Elias duobus quinquagenariis ad se uenientibus dixit: Si homo Dei sum, descendat ignis de celo, et consumat uos . Quorum utrorumque sententia quanta ueritatis [g 1Kb] ratione conualuit, terminus cause monstrauit. Nam et Simon eterna perditione interiit, et duos quinquagenarios desuper ueniens flamma combussit [h 1Kb] . uirtus ergo subsequens testificatur, qua mente sententia maledictionis promitur. Cum enim et maledicentis innocentia permanet, et tamen eum qui maledicitur usque ad interitum maledictio absorbet, ex utriusque partis fine colligitur quia ab uno et intimo iudice in reum sententia sumpta iaculatur.



INTERROGATIO LII.

Quomodo diuisiones gratiarum, que nobis per Spiritum dantur , ad mensuram dari dicat Apostolus : cum in Euangelio dicatur, Deus non dat Spiritum ad mensuram  ?



RESPONSIO.

In hominibus datur secundum Apostolum ad mensuram Spiritus: Alii quidem per Spiritum datur sermo sapientie, alii autem sermo scientie secundum eumdem Spiritum, etc. . Unico autem Filio suo Pater non dat Spiritum ad mensuram, quia in ipso omnis plenitudo diuinitatis corporaliter inhabitat .



INTERROGATIO LIII.

Cum Paulus in Epistola ad Corinthios prima de suis coapostolis dicat, Abundantius illis omnibus laboraui : quomodo in Epistola ad Ephesios extremum se omnium electorum existimans, dicit: Mihi infimo omnium sanctorum data est gratia hec,  in Gentibus euangelizare ?



RESPONSIO.

Non puto apostolum Paulum cum mentis sue concordasse secreto, ut uere omnibus sanctis infimum se esse dixerit. uerbi causa, his qui erant Ephesi, qui Corinthi, qui Thessalonice, uel qui in toto orbe crediderant. Quod cum humanitatis iudicium sit se  omnibus sanctis infimum dicere, mendacium est reatus aliud in pectore clausum habere, aliud lingua promere. Reperiendum ergo est argumentum quod et Paulus uere omnibus sanctis infimus fuerit, et tamen de apostolica non ceciderit dignitate. Loquitur Dominus in Euangelio ad discipulos: Qui uult in uobis maior esse, sit omnium minor; et qui uult esse primus, sit omnium nouissimus . Quod Paulus opere complebat, dicens: Puto enim quia Deus nos apostolos nouissimos ostendit, quasi morti destinatos . Omnibus igitur, qui se propter Christum infimos esse cupiebant, apostolus Paulus infimior erat, et idcirco maior. Omnibus enim, inquit, illis plus laboraui; non autem ego, sed gratia Dei, que mecum est . Propter  quam humilitatem, dum omnium sanctorum est infimus, data est hec ei gratia in Gentibus, ut euangelizaret inuestigabiles diuitias Christi, et doceret dispensationem Christi mysterii absconditam a seculis in Deo, qui uniuersa creauit .



EX EPISTOLA B. PAULI AD CORINTHIOS II.



INTERROGATIO LIu.

Cum Paulus dicat de semetipso in Epistola ad Corinthios, Non secundum carnem uiuimus, neque secundum carnem militamus : quomodo ad Romanos e contrario scribit dicens, Ego autem carnalis sum ? Et cum alio loco dicat uiuere in se Christum , et Spiritum sanctum, dicendo: Propter inhabitantem Spiritum eius in nobis , quomodo quasi e contrario  loquitur, Quia non habitat in me, hoc est, in carne mea, bonum ?



RESPONSIO.

Si cui ista que dicuntur contraria apostolice dignitati esse uidentur, sic dicta accipiat, ut Apostolus hec ipsa non de sua persona, sed personam infirmorum in se suscipiens dixerit, hec fortasse contraria non putabit; qui et carnalem se nominans, et non habitare in se bonum pronuntians, iuxta quod Origenes refert , non in sua persona Apostolus dixit, sed tanquam doctor Ecclesie, personam in semetipso suscipiens infirmorum, elicuit, iuxta quod et alibi idem Apostolus ait: Factus sum infirmis infirmus, ut infirmos lucrarer  . Quanquam et beatus Augustinus ad Bonifacium papam scribens , hoc ipsum de persona Apostoli accipi posse testetur, quod dicit, Ego autem carnalis sum, uenundatus sub peccato: quia nondum spiritale corpus habebat Apostolus. Sicut possit dicere: Ego autem mortalis sum; quod utique non nisi secundum corpus intelligitur dixisse, quod nondum fuerat immortalitate uestitum. Quod etiam etsi iuxta hunc modum sentiatur, nec sic erit bene intelligenti contrarium.



INTERROGATIO Lu.

Cum Paulus dicat, Deus erat in Christo, mundum  reconcilians sibi : quomodo Christus in passione sua clamauit, Deus meus, Deus meus, quare me dereliquisti ?



RESPONSIO.

uox ista, qua Christus clamauit, Deus meus, Deus meus, etc., non ex persona uerbi, qua unus cum Patre et Spiritu sancto permanet Deus, sed ex ueteri homine, non quem ipse susceperat, accipienda est. Ille namque  qui per potentiam magne [a 1Kb] diuinitatis, qua Patri equalis est, resuscitauerat mortuos, subito inter manus inimicorum infirmus factus est, et quasi nichil ualens, apprehensus est. Sed quando prehenderetur, ni primo illi in corde suo dicerent, Deus dereliquit eum ? Unde illa uox est in cruce,  Deus meus, Deus meus, ut quid me dereliquisti? Nunquid Deus dereliquit Christum, cum Deus esset in Christo mundum reconcilians sibi, cum esset et Christus Deus, ex Iudeis quidem secundum carnem, qui est super omnia Deus benedictus in secula , Deus dereliquit [b 1Kb] illum? Absit. Sed in ueteri nostro uox nostra est [c 1Kb] , quia simul crucifixus est uetus homo noster cum illo , qui de ipso ueteri nostro corpus acceperat, quia Maria de Adam erat. Ergo quod illi putauerunt, hoc de cruce dixit: Quare me dereliquisti?



EX EPISTOLA B. PAULI AD GALATAS.



INTERROGATIO LuI.

Quomodo Paulus apostolus dicat, Si adhuc hominibus  placerem, Christi seruus non essem : cum item alio loco precepit, Placete omnibus per omnia, sicut ego omnibus per omnia placeo ?



RESPONSIO.

Hec qui non intelligunt, contraria putant. Sed non est ita: nam et non se placere hominibus recte dicebat, quia in eo ipso non ut hominibus, sed ut Deo placere, intuebatur. Item placendum esse hominibus, recte precipiebat, non ut hoc appeteretur, tanquam merces recte factorum; sed quia Deo placere non possit, qui non se his quos saluos fieri uellet preberet imitandum. Placet ergo Paulus, et non placet , quia in eo quod placere appetit, non se, sed ipsam hominibus placere  ueritatem querit.



INTERROGATIO LuII.

Cum Paulus apostolus in Epistola ad Galatas referat per ordinem ubi primum post conuersionem suam accesserit, dicens, Abii in Arabiam, et iterum reuersus sum Damascum : quomodo Lucas in Actibus apostolorum eumdem Paulum post acceptam fidem Christi non in Arabiam, sed in Damasco prius commoratum fuisse testatur ?



RESPONSIO.

Hec a beato Hieronymo sic explanata reperimus . De  eo quod Apostolus dixit: Abii in Arabiam, et iterum reuersus sum Damascum, »non sibi uidetur historie ordo conuenire, referente Luca in Actibus apostolorum , quod cum Paulus post fidem Christi per dies multos Euangelium - Damasci loqueretur audenter, facte fuerint ei insidie, et in sporta nocte per murum demissus sit, et uenerit in Ierusalem tentans se coniungere discipulis, a quibus cum uitaretur, et timerent ad eum accedere, a Barnaba ad apostolos illum esse perductum, et ibi narrasse quomodo Dominum uiderit in itinere, et Damasci fiducialiter egerit in nomine Iesu. Erat, inquit, cum illis intrans, et exiens in Ierusalem, et fiducialiter agens in nomine Domini, loquebatur quoque, et disputabat cum Grecis: illi autem querebant occidere eum. Quod cum  cognouissent fratres, deduxerunt eum Cesaream, et dimiserunt Tharso . Hic autem dicit se primum isse in Arabiam , et iterum reuersum Damascum, post triennium uenisse Ierosolymam, uidisse Petrum, et cum eo mansisse diebus quindecim, nec preter Iacobum fratrem Domini, alterum cognouisse. Que ut uera credantur , sub testatione confirmat, dicens: Que autem dico uobis, ecce coram Deo, quia non mentior . Possumus estimare, isse quidem Paulum secundum Luce historiam in Ierosolymam, non quasi ad antecessores apostolos, ut aliquid ab illis disceret, sed ut persecutionis impetum declinaret, qui sibi Damasci propter Euangelium Christi fuerat concitatus, et sic uenisse  Ierosolymam, quasi ad quamcunque aliam ciuitatem, et inde eum statim propter insidias recessisse, et uenisse Arabiam siue Damascum, atque inde post triennium ad uidendum Petrum Ierosolymam reuertisse. uel certe ita. Statim ubi baptizatus sit, et accepto cibo confortatus, fuisse eum cum discipulis, qui erant Damasci, per dies aliquot, et stupentibus cunctis in synagogis Iudeorum predicasse continuo, quod iehsu esset Filius Dei, et tunc isse in Arabiam, et de Arabia Damascum reuertisse, et ibi fecisse triennium, quos dies multos Scriptura testatur, dicens: Cum implerentur autem dies multi, consilium fecerunt Iudei, ut eum interficerent. Note autem facte sunt Paulo insidie eorum, et custodiebant portas die ac nocte, ut eum interficerent. Accipientes  autem discipuli eius nocte, per murum dimiserunt eum, submittentes in sporta. Cum autem uenisset Ierusalem, tentabat coniungere se cum discipulis . Lucam uero idcirco de Arabia preterisse, quia forsitan nichil dignum apostolatu in Arabia perpetrarat, et ea potius compendiosa narratione dixisse, que digna Christi Euangelio uidebantur. Nec hoc segnitie apostoli deputandum, si frustra in Arabia moratus sit; sed quod aliqua dispensatio et Dei preceptum fuerit ut taceret.«



INTERROGATIO LuIII.

Cum Paulus apostolus de se dicat, uiuo iam non ego, uiuit uero in me Christus : quomodo  quasi e contrario sibi uidetur respondere, dicens: Scio quia non habitat in me, hoc est, in carne mea, bonum ?



RESPONSIO.

Hec que sibi uidentur contraria, ita a beato Augustino soluuntur, ubi contra Iulianum disputans, ait : »Non est contrarium sicut putas, ut qui dicit, uiuo iam non ego, uiuit uero in me Christus, dicat etiam, Scio quia non habitat in me, hoc est, in carne mea, bonum. In quantum quippe in illo uiuit Christus, in tantum expugnat et superat quod non habitat bonum in eius carne, sed malum. Neque enim recte cuiusquam spiritus concupiscit [a 1Kb] aduersus carnem suam , nisi habitaret in illo Spiritus sanctus [b 1Kb] .«



INTERROGATIO LIX.


Cum Paulus Galatis predicet: Si circumcidamini Christus uobis nichil prodest , quomodo quasi e contrario Romanis predicare uidetur: Circumcisio quidem prodest, si legem custodias ? Et infra: Quid ergo amplius est Iudeo? aut que utilitas circumcisionis? Multum per omnem modum. Primum quidem quia credita sunt illis, etc. .



RESPONSIO.

Hec duo que sibi uidentur esse contraria, ita a beato Hieronymo soluuntur : »Si enim his qui circumcisi sunt Christus nichil prodest, quomodo legem custodientibus prodest circumcisio? Quod quidem hac responsione soluitur, ut dicamus Epistolam que ad  Romanos scripta est, ad eos esse directam qui ex Iudeis Gentibusque crediderant; et hoc egisse Paulum, ut neuter populus offenderetur, quo scilicet suum utraque plebs priuilegium possideret, ut nec Gentiles circumciderentur, nec circumcisi adducerent preputium. Ad Galatas autem scribens, alio usus sit argumento. Non enim erant ex circumcisione, sed ex Gentibus, qui crediderant, nec poterat eis prodesse circumcisio, qui post Euangelii gratiam iterum ad legalia reuerterentur elementa . Et in Actibus apostolorum  narrat historia, cum quidam de circumcisione surgentes asseruissent eos qui ex Gentibus crediderant debere circumcidi, et legem custodire Moysi, seniores qui in Ierosolymis erant et apostolos pariter congregatos  statuisse per litteras ne superponeretur eis iugum legis, nec amplius obseruarent, nisi ut custodirent se tantum ab idolothytis, et a sanguine, et a fornicatione, siue, ut in nonnullis exemplaribus scriptum est, et a suffocatis. Et ne resideat ulla dubitatio, quod circumcisio nichil prosit, sed propter eos qui ex Iudeis crediderant ad Romanos de circumcisione sententiam temperarit, paulatim ad Epistole eiusdem posteriora descendens, nec circumcisionem, nec preputium aliquid ualere monstrauit, dicens: Circumcisio itaque nichil est, et preputium nichil est, sed obseruatio mandatorum Dei . In tantum enim circumcisio nichil est, ut Isrelitice  quoque domui se circumcisione iactanti nichil profuerit, propheta memorante: Omnes gentes incircumcise carne, domus autem Isrel incircumcisa corde ; et incircumcisus Melchisedech circumcisum benediceret Abraham .«



INTERROGATIO LX.

Cum Paulus apostolus in epistola ad Galatas predicet, dicens, Quia si circumcidamini, Christus uobis nichil prodest : cur in Actibus apostolorum contra suam predicationem uideatur egisse, cum Timotheum ipse discipulum circumcidit ?



RESPONSIO.

Utraque prudenti salubrique consilio in principio nascentis Ecclesie acta sunt, ut et carnalis circumcisio in Christo impleta, predicante Apostolo, iam  cessare deberet, et tamen in primis illis Christianis, qui ex circumcisione crediderant, contra diuturnam consuetudinem non statim carnis circumcisio prohiberetur, ne ex hoc scandalum Ecclesie nasceretur, sed paulatim persuadendo ad intellectum perfectum ducerentur. Sic enim de eiusmodi questione in libris contra Faustum beatus disputat Augustinus. Ait enim : »Primos illos Christianos, qui ex Iudeis crediderant, qui secundum legis ueteris precepta nati erant atque instituti, iusserunt [a 1Kb] eos apostoli patrium ritum traditionemque seruare, et eos quibus hoc opus erat, ut congruerent illorum tarditati moribusque, monuerunt. Inde est quod Timotheum Iudea matre et Greco patre natum, propter illos ad quos talis [b 1Kb] cum eo uenerat,  etiam circumcidit Apostolus , atque ipse inter eos morem [c 1Kb] huiusmodi custodiuit, non simulatione fallaci, sed consilio prudenti. Neque enim ita natis, et ita institutis noxia erant ista, quamuis iam non essent significandis futuris necessaria. Magis quippe noxium erat, hec tanquam noxia prohibere in his hominibus usque ad quos durare debuerunt. Quoniam Christus, qui omnes illas prophetias implere uenerat, sic eos initiatos inuenerat, ut iam de cetero qui nulla tali necessitudine tenerentur, sed ex diuerso ueluti pariete, id est, preputio ad illum angularem lapidem, qui Christus est , conuenirent, ad nulla talia cogerentur. Si autem his qui ex circumcisione uenerant, talibusque sacramentis adhuc dediti erant, ultro uellent  sicut Timotheus conferre congruentiam, non prohiberentur. uerum si in huiusmodi legis operibus putarent suam spem salutemque contineri, tanquam a certa pernicie uitarentur [d 1Kb] . Unde et illud Apostoli: Ecce ego Paulus dico uobis, quia si circumcidamini, Christus uobis nichil proderit.«



INTERROGATIO LXI.

Quomodo Paulus qui Galatis preceperat, Si preoccupatus fuerit homo in aliquo delicto, ut in spiritu mansuetudinis instrueretur , iterum in consequentibus quasi e contrario his ipsis uidetur dixisse: Quid uultis? in uirga ueniam ad uos, an in  caritate, et spiritu mansuetudinis ?



RESPONSIO .

Si enim ibi ad peccatores non in spiritu mansuetudinis, sed in uirga se uenire dicit, quomodo nunc illis qui in aliquo peccato preuenti fuerint, non uirgam adhibet, sed spiritum mansuetudinis? uerum ibi ad eos dicitur qui, post peccatum non sentientes errorem suum, nolebant maioribus subdi, et penitentia corrigi. Ubi uero peccator, intelligens uulnus suum, tradidit medico se curandum, ibi non est uirga necessaria, sed spiritus lenitatis.



INTERROGATIO LXII.

Cum in Epistola ad Galatas precipiat Paulus, dicens: Alter alterius onera portate ,  quomodo quasi e contrario uidetur in subsequentibus dicere: Unusquisque onus suum portabit? Si enim unusquisque onus suum portabit, alter alterius onera portare non poterit.



RESPONSIO .

Sed uidendum quod ibi preceperit ut peccantes nos in hac uita inuicem sustentemus, et in presenti seculo alterutrum auxilio simus; hic autem de Domini dicat in resurrectione iudicio, quod non ex alterius peccato et comparatione deterioris, sed iuxta nostrum opus aut peccatores ab eo iudicemur aut sancti, recipiente unoquoque secundum opus suum. Obscure licet docemur per hanc sententiolam nouum dogma quod latitat. Dum in presenti seculo sumus, siue orationibus, siue consiliis inuicem posse nos adiuuari;  cum uero ante tribunal Christi uenerimus, nec Iob, nec Danielem, nec Ne rogare posse pro quoquam , sed unumquemque portare onus suum.



INTERROGATIO LXIII.

Cum Paulus dicat, Mihi absit gloriari, nisi in cruce Domini nostri Iesu Christi : quomodo inuenitur in multis rebus aliis gloriatus esse, sicut in loco illo ubi dicit, Libenter gloriabor in infirmitatibus meis ?



RESPONSIO .

Quomodo nunc dicit, Mihi absit gloriari, nisi in cruce Christi, cum in alio loco de aliis glorietur, ut ibi: Ita per uestram gloriam, quam habeo in Christo Iesu ? Sed sciendum quod omnis  illa gloriatio ad crucem relata, gloria crucis sit; et quidquid dignum in uirtutibus perpetratur, hoc fieri ob Domini passionem.



EX EPISTOLA B. PAULI AD EPHESIOS.



INTERROGATIO LXIu.

Cum in Epistola ad Ephesios Paulus de Christo dicat quod Pater omnia subiecerit sub pedibus eius , quomodo alibi dicit: Necdum ei uidemus omnia subiecta ? Necnon et illud, Oportet eum regnare, donec ponat omnes inimicos sub pedibus eius . Si necdum subiecta sunt ei omnia, et oportet eum regnare donec ei subiiciantur,  quomodo nunc sub pedibus eius Deus uniuersa subiecit? maxime cum et in alio loco Paulus ipse testetur: Cum autem ei subiecta fuerint omnia, tunc et ipse Filius subiicietur ei qui sibi subiecit omnia, ut sit Deus omnia in omnibus ?



RESPONSIO .

Ergo aut secundum presentiam id quod futurum est, quasi iam factum esset commemorat; aut certe si de preterito sentiendum est, sic debemus accipere, quod etiam ea que non sunt ei uoluntate subiecta, nature conditione deseruiant; uerbi causa, demones, Iudei, et Gentiles. Non enim seruiunt Christo, nec subiecti sunt pedibus eius, et tamen quia ab eo in bonam partem creati sunt, subditi sunt potestati eius inuiti, tametsi aduersum eum repugnent  liberi arbitrii uoluntate.



INTERROGATIO LXu.

Cum Paulus Ephesios imitatores Dei suadeat fieri, dicens, Estote imitatores Dei, sicut filii karissimi : quomodo Corinthiis dicit, Imitatores mei estote, sicut et ego Christi ?



RESPONSIO .

Corinthii etenim non poterant statim imitatores Christi fieri, sed grande illis erat, si imitatores possint imitatoris existere. Ephesiis uero, quasi his quos iam mysteria tanta docuerat, non ait: Imitatores mei estote, nec imitatores Christi, sed imitatores Dei. Non quod minus sit imitatorem Christi esse quam Dei , sed quod aliud  sit secundum hominem illum imitari, aliud secundum Deum. Nam etsi Christum secundum carnem antea noueramus, nunc iam nequaquam eum nouimus secundum carnem . Nec enim puto quod in ceteris quecunque Deus fecit, homo Deum possit imitari; sed, uerbi causa, ut quomodo ille clemens est, et pluit super bonos et malos, etc. , sic etiam nos bonitatem nostram super omnes homines effundamus. Quod cum fecerimus, filii dilecti, uel imitatores siue ipsius Pauli, siue Dei erimus.



INTERROGATIO LXuI.

Cum secundum omnes Scripturas diuinas mundi rectorem sicut et creatorem Deum solum accipiamus, quomodo e contrario uidetur Paulus apostolus  dicere: Non est nobis colluctatio aduersus carnem et sanguinem, sed aduersus principes et potestates, et rectores mundi tenebrarum harum ?



RESPONSIO.

In eo quod diabolus uel angeli eius in membris ad se pertinentibus regnum suum extendunt, rectores utique mundi ab Apostolo nominantur. Rectores enim eos mundi dixit, quia ipsi regunt dilectores mundi. Non enim regunt mundum, ut rectores sint celi et terre, sed mundum peccatores dicit. Unde et in Euangelio scribitur, Et mundus eum non cognouit .



EX EPISTOLA B. PAULI AD PHILIPPENSES.



INTERROGATIO LXuII.

Quomodo Paulus apostolus dicit, Cupio dissolui et esse cum Christo; necnon et illud, Mihi uiuere Christus est, et mori lucrum : cum e contrario dicere uideatur, Qui sumus in hoc habitaculo, ingemiscimus grauati, eo quod nolumus exspoliari, sed superuestiri, ut absorbeatur quod mortale est a uita ?



RESPONSIO .

Miramus [a 1Kb] hic Paulum quomodo amat quod refugiat, refugit que amet [b 1Kb] . Ecce enim et mori desiderat, et tamen carne exspoliari formidat. Cur hoc? Quia etsi uictoria in perpetuum letificat, ipsa nichilominus ad presens pena perturbat; et quamuis  uincat amor subsequentis muneris, tangit tamen non sine merore animum pulsus doloris. Sicut enim uir fortis, cum uicino iam belli certamine, cum armis accingitur, palpitat, et festinat [c 1Kb] , tremit et seuit; quasi pauere per pallorem cernitur, sed per iram uehementer urgetur, ita uir sanctus, cum passioni propinquare se conspicit, et nature sue infirmitate concutitur, et spei sue soliditate roboratur; et de uicina morte trepidat, et tamen quod moriendo uerius uiuat, exsultat, ad regnum quippe non potest nisi interposita morte transire. Et idcirco et confidendo quasi ambigit, et quasi ambigendo confidit, et gaudens metuit, et metuens gaudet, quia scit quod ad brauium quietis non perueniat, nisi quod interiacet cum labore transcendat. Sic nos, cum morbos a  corpore repellere cupimus, tristes quidem amarum purgationis poculum sumimus; certi autem de subsequenti salute gaudemus, quia enim peruenire corpus aliter ad salutem non ualet, in potu libet etiam quod tedet. Cumque amaritudini inesse uitam animus conspicit, merore turbatus hilarescit.



INTERROGATIO LXuIII.

Quomodo Paulus apostolus quasi per contrarium loquens, modo perfectum, modo imperfectum sese testetur? Dicit enim in Epistola ad Philippenses: Non quod iam acceperim, aut iam perfectus sim. Ubi subiungit, Quicunque ergo perfecti sumus .



RESPONSIO.

 De hac igitur gemina perfectione, hoc beatum Ambrosium sensisse reperimus. uidimus, inquit, impossibile esse ut perfecte quis immaculatus esse possit in corpore constitutus, cum etiam Paulus imperfectum se dicat. Sic enim habet: Non quod iam acceperim, aut iam perfectus sim. Et tamen post paululum ait: Quicunque ergo perfecti sumus. Nisi forte quia est perfectio alia in hoc mundo, alia post hanc uitam, illum intelligamus perfectum, de quo dixit ad Corinthios: Cum uenerit quod perfectum est , et alibi: Donec occurramus omnes in unitate fidei, et agnitione Filii Dei, in uirum perfectum,  in mensuram etatis plenitudinis Christi .



EX EPISTOLA B. PAULI AD THESSALONICENSES.



INTERROGATIO LXIX.

Cum Paulus apostolus de resurrectione ultima loquens, inter cetera dicit, Mortui, qui in Christo sunt resurgent primi; deinde nos qui uiuimus, simul cum illis rapiemur obuiam Christo in era, et sic semper cum Domino erimus : quia dicit, sic semper erimus, quomodo Ioannes in Apocalypsi de regno sanctorum prefinitum tempus posuit dicens: Et regnabunt cum Christo mille annis ?



RESPONSIO.

 Nunquam diceret sanctus apostolus de se uel de hominibus sanctis aliis: Simul rapiemur in nubibus obuiam Christo, et sic semper cum Domino erimus, si aliquos sanctos nosset receptis iam cum beata immortalitate corporibus cum Christo regnaturos ad tempus. Non enim semper cum Domino erunt, si tantum mille annos cum eo, resurrectione facta, regnabunt. Ac per hoc si id quod dicitur semper, non habet finem, non erunt mille anni, qui cum finiti fuerint, faciunt finem. Sed ut hec sibi contraria non putentur, breuiter hec dicta lector intelligit. Quod enim Apostolus dicit, Sic semper cum Domino erimus, utique de futuri iudicii tempore dicit, ex quo cum Christo sine fine regnabimus. Quod autem Ioannes  in Apocalypsi de regno sanctorum dicit, Et regnabunt cum Christo mille annis, de tempore huius uite isti mille anni accipiuntur. Quod interiectum est inter duos Christi aduentus, unum incarnationis, et alterum iudicii sui, quod tempus medium, quantorumcunque annorum spatiis extendatur, propterea mille annos appellauit, ut aut a toto partem tropice cogat intelligi, aut plenitudinem ipsius numeri qui dicitur mille, inter aduentum primum Christi et secundum quidquid erit temporis, comprehendat. Cum Christo enim sancti mille annis regnare dicuntur propter Ecclesiam Dei, que in regno fidei a tempore incarnationis Christi usque ad tempus iudicii superuenturi in fide et opere dilatata extenditur. Nam hoc est dicere pro sanctis, quod cum Christo  mille annis regnabunt, quasi pro fidelibus electis, qui intra Ecclesiam per totum hoc tempus quod inter duos aduentus interiacet, cum Christo in Ecclesia fideliter uiuunt.



EX EPISTOLA B. PAULI AD TIMOTHEUM I.



INTERROGATIO LXX.

Cum Paulus apostolus dicat, Iusto lex non est posita : quomodo Psalmista legem sibi dari poscit, dicens, Legem pone mihi, Domine, uiam iustificationum tuarum, et exquiram eam semper ?



RESPONSIO .


Quid est hoc quod orat ut sibi lex a Domino ponatur, si non ponitur iusto? An eo modo non ponitur iusto, quomodo posita est populo contumaci in tabulis lapideis, non in tabulis cordis carnalibus ; secundum Testamentum uetus in monte [a 1Kb] Sina , quod in seruitute [b 1Kb] generat, non secundum Testamentum Nouum , de quo scriptum est per Ieremiam prophetam: Ecce dies ueniunt, dicit Dominus, et consummabo domui Isrel et domui Iuda Testamentum Nouum, non secundum testamentum quod disposui patribus eorum in die qua apprehendi manum eorum, ut educerem eos de terra Aegypti, quoniam ipsi non permanserunt in Testamento meo, et ego negligam [c 1Kb] eos, dicit Dominus;  quoniam hoc est Testamentum quod constituam domui Isrel, post dies illos, dicit Dominus: Dabo leges meas in mentes eorum, et in cordibus eorum scribam eas ? Ecce quomodo uult iste legem sibi poni a Domino; non sicut iniustis et non subditis ad uetus Testamentum pertinentibus posita est in tabulis lapideis; sed sicut sanctis filiis libere, hoc est, superne Ierusalem, filiis promissionis, filiis hereditatis eterne, sancto Spiritu tanquam digito Dei in mente datur, et in cordibus scribitur: non quod [d 1Kb] memoria teneant, et uitam negligant, sed quod [d 1Kb] sciant intelligendo, faciant diligendo, in latitudine amoris, non in timoris angustiis. Cur ergo iste adhuc poscit sibi legem poni, que utique, si non ei posita fuisset, non uiam mandatorum Dei  in cordis latitudine cucurrisset? Sed quia proficiens loquitur, et Dei donum nouit esse quod profecit [e 1Kb] , quid aliud petit cum sibi legem poni petit, nisi ut in ea magis magisque proficiat? Qui utique legem secundum litteram nouerat; sed quia littera occidit, spiritus uiuificat , orat ut per spiritum faciat quod per litteram sciebat.



INTERROGATIO LXXI.

Quomodo Paulus dicit, Qui omnes homines uult saluos fieri, et ad agnitionem ueritatis uenire : cum e contra Scriptura dicat, Deus cui uult miseretur, et quem uult indurat ?



RESPONSIO.

Si Deus omnes homines saluos fieri uult, quomodo  omnes salui non fiunt? Aut si omnes salui fiunt, quod utique non est, quomodo alibi scriptum est, Deus cui uult miseretur, et quem uult indurat? Sed ita debemus intelligere quod scriptum est , quia omnes homines uult saluos fieri, tanquam diceretur, nullum hominem fieri saluum, nisi quem fieri ipse uoluerit: non quod nullus sit hominum, nisi quem saluum fieri uellet, sed quod nullus fiat, nisi quem uelit. Ac proinde quod dicit omnes, a toto partem intelligi uoluit: scilicet, quod omnes eos saluos fieri uelit, quos ex omni genere humano saluandos esse elegerit. Ac per hoc contrarium  non est illi sententie, Deus cui uult miseretur, et quem uult indurat: quia et cui miseretur, per misericordiam saluatur; quem indurasse dicitur, per iudicium relinquetur. Indurare enim dicitur Deus eum quem mollire noluerit, sicut etiam excecare dicendus est eum quem illuminare noluerit, uel repellere eum quem uocare destiterit.



INTERROGATIO LXXII.

Cum Paulus in Epistola ad Timotheum prima mulieres in ecclesia tacere precipiat, dicendo, Docere autem mulieribus non permitto : quomodo ad Titum scribens, docendi feminis tribuat potestatem, id est, ut bene docentes sint, et prudentiam doceant ?



RESPONSIO .


Que ita a maioribus soluuntur, ut contraria sibi nullo modo uideantur. Sic enim intelligendum est, ut in uiros feminis sit doctrina sublata, ceterum adolescentulas doceant, quasi filias suas. Et ideo cum mulieres iubet Apostolus ut bene docentes sint, et prudentiam doceant, docere quidem illis permisit, sed feminas, non uiros: et hoc non in ecclesia, sed priuatim, ut non sit precepto illi superiori contrarium quo iubet ut mulieres in ecclesia taceant.



INTERROGATIO LXXIII.

Cum Apostolus de Deo dicat, Qui lucem habitat inaccessibilem; quem uidit nullus hominum, sed nec uidere potest : quomodo Psalmista dicit, Accedite ad Dominum, et illuminamini ? Quomodo ergo accedendo illuminamur, si ipsam lucem, qua illuminari possumus, non uidemus? Si uero accedendo ad eum, ipsam qua illuminamur lucem uidemus, quomodo inaccessibilis esse perhibetur?



RESPONSIO .

Qua in re pensandum est quod inaccessibilem dixit, sed homini, sed humana sapienti [a 1Kb] . Scriptura quippe sacra omnes carnalium sectatores humanitatis nomine nominare [b 1Kb] solet. Unde de eisdem Apostolus [c 1Kb] quibusdam discordantibus dicit: Cum enim sit inter uos zelus et contentio, nonne carnales estis, et secundum hominem ambulatis ? Quibus paulo post subiicit: Nonne homines estis? Et unde alias testimonium protulit: Quod oculus non uidit,  nec auris audiuit, nec in cor hominis ascendit, que preparauit Deus diligentibus se . Et cum hominibus dixisset absconditum, mox subdidit: Nobis autem reuelauit [d 1Kb] per Spiritum suum , ipsum se ab hominis uocatione discernens, qui raptus supra hominem diuina iam saperet. Ita etiam hoc loco cum lucem Dei inaccessibilem perhibet [e 1Kb] , ut ostenderet quibus subdidit: Quem uidit nullus hominum, sed nec uidere potest. More suo homines uocans omnes humana sapientes, quia qui diuina sapiunt  uidelicet supra homines sunt.



EX EPISTOLA B. PAULI AD TIMOTHEUM H.



INTERROGATIO LXXIu.

Cum Paulus Timotheo precipiat, dicens: Noli uerbis contendere , quomodo quasi e contrario uidetur Tito iterum precepisse, in loco illo, ubi qualis debet esse episcopus, instituit, dicens: Ut potens sit in doctrina sana, et contradicentes reuincere ?



RESPONSIO.

Hec duo que uidentur contraria quam differentiam habeant, in libris sancti Augustini De Doctrina christiana sic inueniuntur exposita . Ait enim, hoc ipsum testimonium Pauli ponens, Noli uerbis contendere; ad nichil enim utile est,  nisi ad subuersionem audientium. Ubi statim subiunxit: »Nec enim hoc ideo dictum est, ut aduersariis oppugnantibus ueritatem, nichil nos pro ueritate dicamus. Et ubi erit, quod cum ostenderet qualis esse episcopus debeat, ait inter cetera, Ut potens sit in doctrina sana, et contradicentes redarguere? uerbis enim contendere, est non curare, quomodo error a ueritate uincatur, sed quomodo tua dictio dictioni preferatur alterius. Porro qui non uerbis contendit, siue submisse, siue temperate, siue granditer dicat, id agit uerbis ut ueritas pateat, ueritas placeat, ueritas moueat.« Cum ergo contra ueritatem contenditur, uanitatis est uitium. Cum autem minister uerbi Dei potens esse iubetur in doctrina sana, ut contradicentes reuincantur, spiritualis doctrine est  magisterium, quo ueritati, non uanitati seruitur.



INTERROGATIO LXXu.

Quomodo Paulus Timotheum admoneat, Argue, obsecra, increpa in omni patientia et doctrina : cum e contrario Tito precipiat, Argue cum omni imperio ?



RESPONSIO .

Quid est quod doctrinam suam tanta arte dispensat, ut ex his duobus alteri imperium [f 1Kb] , atque alteri patientiam preponat [g 1Kb] , nisi quod mansuetionis spiritus Titum, et paulo feruentioris uidit esse Timotheum? Illum per emulationis studium inflammat, hunc per lenitatem patientie temperat.



EX EPISTOLA B. PAULI AD HEBRAEOS.



INTERROGATIO LXXuI.


Cum in Epistola ad Hebreos scriptum sit, Omnia nuda et aperta sunt oculis eius : quomodo Dominus mala Sodomorum increpaturus, quasi ignorans de eis dicere uidetur, Descendam, et uidebo utrum clamorem qui uenit ad me opere compleuerint, an non est ita, ut sciam ?



RESPONSIO .

Ut nos auctor uite nostre a precipitata sententie prolatione compesceret, cum omnia nuda et aperta  sint oculis eius, mala tamen Sodomorum [a 1Kb] noluit audita iudicare, qui ait: Clamor Sodomorum et Gomorrheorum multiplicatus est, et peccatum eorum aggrauatum est nimis: Descendam et uidebo utrum clamorem qui uenit ad me opere compleuerint, an non est ita, ut sciam. Omnipotens itaque Dominus et omnia sciens, cur ante probationem quasi dubitat, nisi ut grauitatis nobis exemplum proponat, ne mala hominum ante presumamus credere quam probare? Ecce per angelos ad cognoscendum [b 1Kb] mala descendit, moxque facinorosos percutit; atque ille patiens, ille mitis, ille de quo scriptum est: Tu autem, Domine, cum tranquillitate iudicas , ille de quo rursum scriptum est: Dominus patiens est redditor ; in tanto crimine inuolutos inueniens,  quasi patientiam pretermisit, et diem extremi iudicii exspectare ad uindictam noluit, sed eos igne iudicii ante iudicii diem preuenit. Ecce malum et quasi cum difficultate credidit, cum audiuit, et tamen sine tarditate percussit, cum uerum cognoscendo reperit: ut nobis uidelicet daret exemplum, quod maiora crimina, et tarde credenda sunt cum audiuntur, et citius punienda sunt cum ueraciter agnoscuntur.



EX EPISTOLA CATHOLICA B. IACOBI APOSTOLI.



INTERROGATIO LXXuII.

Quomodo Iacobus dicat, Fides sine operibus mortua est : cum e contrario Paulus uideatur dicere, Ei uero qui non operatur, credenti  autem in eum qui iustificat impium, reputatur fides eius ad iustitiam secundum propositum gratie Dei, sicut et Dauid dicit beatitudinem hominis cui Deus accepto fert iustitiam sine operibus ?



RESPONSIO.

Si iuxta Iacobum fides sine operibus mortua est, quomodo consequens est, iuxta quod Paulus ait, ut fides sine opere iustificet impium? Sed hec diligenter considerata, non erunt sibi contraria. Illos quippe iuxta Paulum fides sine opere saluat, quos fides Christi primum ab infidelitate dissociat, utique sine bonis precedentibus meritis. Si quis in Christum crediderit, remissis iniquitatibus cunctis, potest per solam fidem saluari. Deinde si iam credens, et ueraciter sacramenta Christi percipiens,  bona operari refugiat, huius fides iuxta Iacobum mortua est. Ergo quod Paulus dicit, sine opere saluari posse credentem, de illis utique dixit, quos fides primum credituros acceperit, quibus utique non imputatur peccatum ante actum, quod baptismatis unda deletur. Nam quod fidem mortuam sine opere dicit, de illis utique loquitur, qui post acceptam fidem saluari posse sine operibus iustitie credunt: initium namque iustificati a Deo est, qui credit in iustificantem. Et hec fides cum iustificata fuerit, tanquam radix imbre suscepto heret in  animo solo, ut cum lege Dei excoli ceperit, surgant ex ea rami, qui fructus bonorum operum ferunt. Non ergo ex operibus radix iustitie, sed opera ex radice iustitie, quam Deus accepto fert etiam sine operibus. In hoc quoque capitulo Pauli apostoli, quo ait: Ei uero qui non operatur, credenti autem in eum qui iustificat impium, reputatur fides eius ad iustitiam, ita ut quidam doctor edisserens dicat: »Conuertentem impium per solam fidem iustificat Deus, non per opera bona, que non habuit, alioquin per impietatis opera fuerit puniendus; simul attendendum quia non peccatorem iustificari per solam fidem, sed impium, hoc est, nuper credentem, asseruit, secundum propositum Dei, quo proposuit gratis per solam fidem peccata dimittere.«



EX EPISTOLA I B. PETRI APOSTOLI.



INTERROGATIO LXXuIII.

Quomodo Petrus de Deo dicat, In quem desiderant angeli prospicere : cum in Euangelio Christus dicat, Angeli eorum semper uident faciem patris mei, qui est in celis ?



RESPONSIO 

Nunquid aliud ueritas, aliud predicator insonat ueritatis? Sed si sententia utraque confertur, quia sibi nequaquam discordet cognoscitur. Deum quippe angeli et uident, et uidere desiderant, ut effectu sui desiderii minime defraudentur. Desiderium sine fructu [c 1Kb] anxietatem habet, et anxietas penam. Beati uero angeli ab omni pena anxietatis longe sunt, quia nunquam simul pena et beatitudo conueniunt.  Rursus cum eos dicimus Dei uisione satiari, quia et Psalmista ait, Satiabor dum manifestabitur gloria tua : considerandum nobis est, quomodo [d 1Kb] satietatem solet fastidium subsequi. Ut ergo recte sibi utraque conueniant, dicat ueritas quia semper uident; dicat predicator egregius quia semper uidere desiderant. Ne enim sit in desiderio anxietas, desiderantes satiantur; ne autem sit in satietate fastidium, satiari [e 1Kb] desiderant. Et desiderant igitur sine labore, quia desiderium satietas comitatur; et satiantur sine fastidio, quia sua satietas ex desiderio semper accenditur.



EX EPISTOLA I B. IOANNIS APOSTOLI.



INTERROGATIO LXXIX.


Quomodo Ioannes in Epistola sua de dilectione scribens, dicit: Dilectissimi, non mandatum nouum scribo uobis, sed mandatum uetus , cum Dominus in Euangelio dilectionem ipsam mandatum nouum appellet, dicens: Mandatum nouum do uobis, ut uos inuicem diligatis ?



RESPONSIO .

Quod mandatum uetus dixit? quod habebatis, inquit, ab initio. Ideo ergo uetus, quia iam illud audistis, alioquin contrarium erit Domino, ubi ait:  Mandatum nouum do uobis, ut uos inuicem diligatis. Sed mandatum uetus quare? non quia ad ueterem hominem pertinet. Sed quare? quod habebatis ab initio. Mandatum uetus [a 1Kb] , uerbum quod audistis. Ideo ergo uetus, quia iam audistis. Et ipsum nouum ostendit dicens: Iterum mandatum nouum scribo uobis. Non alterum, sed idem ipsum quod dixi [b 1Kb] uetus, idem est nouum. Quare? Quod est uerum in ipso, et in nobis [c 1Kb] . Iam quare uetus audistis? Quia iam illud noueratis. Quare autem nouum? Quia iam [d 1Kb] tenebre transierunt, et lux uera iam lucet. Ecce unde nouum: quia tenebre ad ueterem hominem pertinent, lux uero ad nouum [e 1Kb] . Quod dicit Paulus apostolus: Exuite ueterem hominem, et induite nouum . Et iterum: Fuistis aliquando tenebre, nunc  autem lux in Domino .



INTERROGATIO LXXX.

Quomodo Ioannes dicat, Omnis, qui natus est ex Deo, non facit peccatum, quia semen eius in ipso manet, et non potest peccare : cum e contra dicat, Si dixerimus quia peccatum non habemus, nos ipsos seducimus ?



RESPONSIO .

Quod est hoc peccatum, nisi facere contra mandatum, que Christi dilectio uocatur? Nam non generaliter secundum omne peccatum est dictum. Quia si omne peccatum intellexerimus, contrarium erit huic sententie, que dicit, Si dixerimus quia peccatum non habemus, nos ipsos seducimus. Ergo quod  dicit, Qui natus est ex Deo, non facit peccatum, id est, non habet in fratre odium, nec potest peccare, quia non facit contra dilectionem. Hoc autem quod dicit, Si dixerimus quia peccatum non habemus, de generalibus peccatis licet intelligi.



INTERROGATIO LXXXI.

Quomodo Apostolus dicat, Timor non est in caritate, sed perfecta caritas foras mittit timorem : et contra Psalmista, Timor Domini castus permanet ?



RESPONSIO .


Quomodo perfecta caritas foras mittit timorem, si timor Domini castus permanet in seculum seculi? Est ergo timor seruilis, est et timor castus. Timor seruilis est, ne patiaris penam; timor castus, ne amittas iustitiam. Ergo quod Apostolus dixit, de seruili timore egit; quod autem Psalmista loquitur, de casto illo timore quo in eternum Domino copulabimur sentiendum est.



INTERROGATIO LXXXII.

Cum Ioannes apostolus in Epistola sua dicat, Omnis qui natus est ex Deo non peccat : quomodo Isaias ex uoce Domini dicit: Filios genui et exaltaui, ipsi autem spreuerunt me ?



RESPONSIO .


Si non peccat qui ex Deo nascitur, quomodo spreuerunt? Unde apparet quia melius est iuxta Hebraicam translationem legere, Filios enutriui, quam genui: ne uideatur illi dicto, quod in Ioannis epistola legitur, esse contrarium: Omnis qui natus est ex Deo non peccat. Ergo si nati sunt ex Deo, quomodo peccare potuerunt, cum omnis qui ex Deo natus est peccare non possit?



EX ACTIBUS APOSTOLORUM.



INTERROGATIO LXXXIII.

Cum in Actibus apostolorum scriptum sit quod Dominus post resurrectionem suam quadraginta dies cum discipulis commoratus sit , quomodo  tam contrarie eisdem discipulis in Euangelio idem Dominus dicit: Hec sunt uerba que locutus sum ad uos, cum adhuc essem uobiscum ?



RESPONSIO .

Neque enim cum ipsis non erat, quibus presens corporaliter apparebat, sed tamen iam se esse cum ipsis denegat, a quorum mortali corpore carnis immortalitate distabat.

Explicit S. Iuliani.




[COMMENTARIUS IN NAHUM.]





IN SEQUENS OPUSCULUM ADMONITIO.

 Qui proxime sequitur in Nahum prophetam Commentarius, affectum tantum opus, non perfectum, is est quem primus omnium euulgauit Henricus Canisius, iurisconsultus, homo Germanus ex codice ms. bibliothece Bauarice, sancto Iuliano Toletano antistiti inscriptum, cuius nomen codex ille pre se ferebat. In publicum emissus a uiris doctis exceptus est, atque non semel ab editoribus Bibliothece Patrum in Galliis recusus cum eiusdem Iuliani nomine; quin nullus, quem scierimus, indicato auctori huiusmodi commentarii litem mouerit, neque alterum esse quam Iulianum nostrum suspicatus sit, donec Natalis Alexander in dissertat. 15, sec. I, propos. 2, uerum esse ac germanum illius fetum dubitare cepit. Si ueram causam querimus, non alia abs dubio, quam  quod sancti Iacobi apostoli in Hispaniis predicationem apertissimis uerbis traderet, quam ille oppugnandam omni argumentorum ui aggreditur in prefata dissertatione. Quam feliciter illi cesserit susceptum consilium, nostrum non est hoc loco iudicare. Hoc nobis dicere atque demonstrare satis sit, que Natalis huiusmodi testimonio opposuit confidenter, leuissima esse nostro iudicio, nec nostro tantum, sed et grauissimorum uirorum, cardinalis de Aguirre  et eruditissimorum Bollandianorum, quos in commentario preuio, tom. uI, Iulii part. II, § 7, consuluisse non penitebit. Scribit enim laudatus historicus incertum esse an illud opus sit sancti Iuliani Toletani: cuius responsionis tres rationes adducit. Prima quod ex uno codice ms. undequaque  mutilo et mendis scatente editum est. Quasi ex uno tantum codice non multa antiquitatis monumenta edita fuerint, uiris doctis merito probata, quale est  opus de Mortibus persecutorum Lactantio attributum, quod Baluzius primus uulgauit. Alterum momentum, quod quatuor tantum, aut quinque uersus Nahum prophete exponit. Que ratio si ualeret, explodantur necesse est quotquot fragmenta aut imperfecta opera sanctorum Patrum edita sunt, et ueluti genuina habentur ab omnibus. Tertio denique concludit: »Recentiorem sane auctorem Iuliano indicant uersus illi Leonini, qui ad finem testimonii mox laudati  leguntur.« Lector equus uideat, et iudicet. uersus indicati hi sunt:

Quisque sua sorte Christum sparsit sine sorde,
Per Paulum uero toto dispergitur orbe.

Ubi, queso, sunt uersus Leonini? Namque, ut acute uiderunt Bollandiani, primus nullo numero  continetur, secundus uero Leoninus minime dici potest, quorum ea est natura, ut medium consonet extremis; quare ambo similiter cadentes tantum appellari possunt. uerum ut Leonini fuerint, propter duos solos uersus continuo ad recentiorem etatem relegandum est opus? cum tamen aliquos eiusmodi etiam in petis auree etatis legamus, qualis est ille uirgilii lib XII Aeneid.

Ora citatorum dextra contorsit equorum:
et alii duo Ouidii in oratione Ulyssis:

Si Troie fatis aliquid restare putatis,
uir, precor, uxori, frater succurre sorori.

Unus itaque aut alter uersus Leoninus, qui casu scribenti excidit, nichil momenti afferre potest contra operis antiquitatem.

Sed Natalis coniecturas, ut uidimus, leuissimas nonnulli post ipsum amplexati sunt, non melius quam ipse erga res Hispanas animati. In quibus non  ultimo loco numerandus est Fr. Thomas Maria Mamachi, uir et propter multam doctrinam, et singularem eruditionem in republica litteraria satis notus, qui eodem quo Natalis consilio sancti Iacobi in Hispania predicationem oppugnare aggressus, Originum et Antiquitatum Christianarum tom. II, c. 23, Florezio nostro Hispanie sacre scriptori respondens, eidem exprobrat quod Commentariorum librum in Nahum, quem uiri docti Iuliano Toletano episcopo adimunt, eidem ascribi oportere contendat. Quid uero supra Natalem adducit? Hoc unum: Felicem, cum in Iuliani elogio suorum operum catalogum  texeret, de huiusmodi commentario omnino siluisse. Sed animaduertere oportet nec uitam sancti Hildefonsi a Iuliano sine dubio conscriptam Felicem commemorasse; deinde uero Commentarium de quo agimus opus esse imperfectum, ut notauimus, magno quidem, ut uidetur, conatu susceptum, sed in ipso exordio interruptum, mortis forsitan interuentu, ut propterea in uulgus editum minime fuerit, atque adeo non satis ceteris notum: cuius rei pene innumera exempla afferre possemus.

Ergo dum ualidiora his non producuntur argumenta, nunquam committemus ut Iuliano temere adimamus librum, quem primus illius editor ei ascripsit auctoritate codicis ms., quemque Mireus, Fabricius, Labbeus, Nicolaus Antonius, Aguirrius, Marchio Mondexarensis, aliique permulti cum nostrates, tum exteri, ei non ademerunt.

Quod si quis existat, qui cum Elia Dupinio et Remigio Ceillier huiusce scripti stylum cum ceteris indubitatis Iuliani operibus conferre uoluerit otiose diligenterque,  ualidius inde contra nos telum fabricaturus, illum monebimus ut meminerit quam sepe fefellerint que ex huiusmodi loco desumuntur argumenta, nisi omnia attente cauteque circumspiciantur: quod quidem subactum iudicium, acutissimam oculorum aciem, naremque hominis quam emunctissimam desiderat.

Opus certe, quamuis imperfectum et mutilum, auctorem per se prodit in sancta Scriptura uersatissimum, atque in eius sensibus rimandis acutum, quos in unaquaque sententia exponenda persequitur omnes: primum litteralem, deinde allegoricum, tum anagogicum, postremo moralem; atque in hoc postremo genere non unum tantum, sed multiplicem sensum, ut mirari subeat mentis fecunditatem cum summa perspicuitate, tum doctrinam, atque singularem eruditionem cum sermonis proprietate coniunctam. Que omnia scribendi ornamenta quin possint plene cadere in Iulianum nostrum, nemo dubitabit,  qui reliqua eiusdem scripta diligenter euoluerit.

Interea que nostre partes sunt hoc loco, adimplere curauimus. Nullum enim huius Commentarii exemplum habentes, preter duas editiones Bibliothece Patrum, Parisiensem unam anno 1624, Lugdunensem alteram ann. 1677, quod in nobis erat effecimus, ut typographorum menda in illis deprehensa corrigeremus, corrupta que sunt in contextu loca, nonnunquam etiam probabilem illorum restituendorum rationem indicaremus, sancte Scripture et auctorum sententie in eo laudate unde desumpte sint, inter parentheses annotantes.





SANCTI IULIANI EPISCOPI TOLETANI COMMENTARIUS IN NAHUM PROPHETAM,
EX MANUSCRIPTO CODICE BIBLIOTHECAE BAuARICAE PER HENRICUM CANISIUM IC. EDITUS.



PRAEFATIO.

 Nahum propheta in regnum Assyriorum inuenitur: historialiter de Niniue, que metropolis eius fuit, destructione loquitur; allegorice, de desolatione mundi; mystice, de reparatione per Christum generis humani; moraliter, de restitutione in pristina dignitate, uel maiore gloria peccatoris in sceleribus lapsi.

 Niniue autem Ninus Assyriorum rex secundus condidit, eique denominatum a nomine suo uocabulum, ut quidam asserunt, uel potius, ut alii, a Ninia filio suo, huiusmodi indidit. Ninus uero de patre Belo et matre Semiramide natus, fraude matris circumuentus, ex ea furtiue libidinis ignarus Niniam genuit: quo comperto postquam partu mater exonerauit uicera,  muros eius cruentauit sanguine, materna detestatus scelera. Hec ciuitas et a forma et a situ, quantitate et ornatu iuxta tempus clarissime notabilis, et a rege, et a lege, et a plebe, potentia, astutia, constantia, sublime commendabilis, dum regni sui circumquaque dilatare studet pompam atque fastum luxurie, usque ad Dei populum effrenate [a 1Kb] laxauit habenas seuitie. Cuius partem primo Sargon, deinde Phul, dehinc Tegla-Phalassar, deinceps Salmanassar captiuauit: ad ultimum sub Osea totus Isrel expugnatus a Sennacherib in Assyrios transmigrauit.

Unde Nahum ad populi transmigrati consolationem, ad sanctorum probandorum confirmationem, ad posterorum quoque gloriosam exspectationem, ad lapsorum excitandam deuotionem, ad omnium uero  gratiarum actionem eructat prophetiam, contemplatur uisionem, qua ciuitatis euersio et populi interitus edicitur, exsulum utcunque refocillatur memoria, afflictorum fouetur patientia, damnatorum predicitur redemptio, spes lapsorum innuitur et sublimatio, omnium in commune fidelium honor et incorruptio. Prophetauit autem idem propheta tempore Ozie, Ioathan, Achaz, Ezechie regum Iuda, quando regnum Assyriorum destruitur, Romulus nascitur, Olympias a Grecis prima statuitur, Roma conditur, regnum Lacedemoniorum defecit, Macedonum uero incepit, Hesiodus peta claruit. Fiunt quidem simul anni regni Assyriorum a primo Nini, qui secundus in eo regnauit, usque ad trigesimum sextum Sardanapalum, qui et ultimus, et ab Arsace signifero  suo uictus, semetipsum incendio cremauit, 1164.

Premittit uero propheta prologum, in quo more orationis rhetorice auditorem reddit attentum, docilem et beneuolum. Prologus autem hic est: Onus Niniue, liber uisionis Nahum Elchesei. Tria quidem posuit, per que auditorem ad ueniam, ad gratiam, ad gloriam moueri uoluit. Siquidem in onere miseria, in uisione gratia, in consolatione nonnulla uidetur gloria. Assyrio persequenti pondus miserie, Isreli sustinenti respectus gratie, et eidem redeunti instar cuiuscunque attribuitur glorie. Lector igitur audito onere, redditur attentus; uisione, docilis; Nahum, id est, consolatore, beneuolus.

Onus Niniue, quia a Chaldeis est subuersa; liber uisionis, quia Esdre, Nehemie, et aliis indulgentia  data; Nahum Elchesei, quia urbis, templi, et populi libertas, et gratia, et gloria utcunque reparata. Hec autem historialiter diximus. Nunc ea mystice, uel moraliter succincte disseramus.

Onus Niniue, mundi conflagratio; liber uisionis, sanctorum resurrectio; consolatoris, eorum glorificatio.

Onus Niniue, reproborum damnatio; liber uisionis, beatorum electio; consolatoris, in secula seculorum laudatio.

Onus, quando dicitur: Ite, maledicti, in ignem eternum ; uisio, quando dicetur: uenite, benedicti Patris mei ; consolator, quando  omnia existens in omnibus tradet regnum Deo, et Patri .

uel onus, infidelitas gentium; liber uisionis, conuersio fidelium; consolatoris, consummatio omnium. Meminerit autem lector quia onus in reprobis est angustia; liber uisionis, cum electis perseuerans gratia, consolatio, diuinitus de hoste concepta uictoria.

Onus est pondus miserie, et tribulatio; uisio, fauor diuini muneris, et mentis inuocatio; consolatio, in conflictu constantia, et de triumpho adepta letitia. In his uero omnibus lector redditur attentus, docilis et beneuolus.

Beneuolentia in rhetoricis a Tullio  ex quatuor  locis comparatur. Ab ipsa causa, a iudicis persona, ab aduersariorum, a propria. Sancti uero, qui non sibi, sed Domino moriuntur, uel uiuunt ; qui non sua, sed que Iesu Christi querunt , non sibi captant fauorem, sed omnia Patri deferunt luminum. Hinc per Psalmistam dicitur: Non nobis, Domine, non nobis, sed nomini tuo da gloriam . Inde illud Apostoli: Mihi absit gloriari nisi in cruce Domini nostri Iesu Christi . Beneuolentia igitur ex quatuor comparatur: A persona Saluatoris, a forma salutis, a ratione dati, a lapsu reparati. Summus qui dedit, eternum quod tribuit, gratis prestitit miseris. In primo consideratur potentie immensitas; in secundo, misericordie largitas; in tertio, gratie liberalitas;  in quarto, nature benignitas: siquidem summus miseris maxima contulit gratis. In primo igitur comprobatur dantis omnipotentia; in secundo, eius munificentia; in tertio, eius sufficientia; in quarto, eiusdem beneuolentia.

Aliter. Beneuolentiam captat a iudicis persona, a sui fortuna, a causa et qualitate negotii; ab immanitate et natura aduersarii. A iudice, quia ipsa est misericordia; a sui fortuna, quia uersatur in miseria; a causa negotii, ex parte aduersarii, quia seductus est inuidia, ex parte uero sui, quia circumdatur infirmitate et ignorantia; a natura aduersarii, tum ex nature subtilitate, tum ex uite diuturnitate, tum ex negotii assiduitate; ex immanitate quoque, quia gratis infestant, nec ad momentum desistant, nec  in minimo pareant. In primo igitur captat per iudicis pietatem; in secundo, per confessionis humilitatem; in tertio, per huius uite incolatum, et inuincibilem infirmitatem; in quarto, per inuidiam aduersarii, et ipsius crudelitatem. In primo, iudicis prouocatur clementia; in secundo, propria exponitur indigentia; in tertio, huius uite pretenditur tentatio; In quarto, aduersarii inuidia obiicitur, et impugnatio. Primo, quia iudicis est sententia: Nolo mortem peccatoris, sed ut conuertatur et uiuat ; secundo loquitur indigentia: Si incluserit [b 1Kb] , nemo est qui aperiat ; tertio, huius  uite miseria: Memento mei, quia uentus est uita mea ; in quarto: Ab aquilone super faciem orbis terre exardescunt mala .

Aliter. Saluatoris opera legimus fuisse quadrifaria. Miracula namque fecit; beneficia contulit; amara pro nobis pertulit; uite monita protulit. In iis autem quatuor auditor redditur beneuolus, dum et eius doctrina illuminatur, et beneficiis sustentatur, miraculis confirmatur, et passionum stigmate ad amorem inflammatur. In primo excluditur ignorantia, in secundo indigentia, in tertio negligentia, in quarto uite torpor et animi ignauia. In primo suscepit lumen scientie, in secundo largitatem gratie, in tertio coniicit regni felicitatem, in quarto suspirat ad Christi caritatem. Per uite oracula  illuminatur cecus; per miracula reducitur profugus; per beneficia redditur deuotus; per passionis stigmata efficitur consummatus.

Docilis quoque redditur, dum in eius doctrina, uita, fama docetur quid teneat, suadetur quid caueat, instruitur quid timeat, quo doleat, in quo speret, quid diligat: scilicet cauere uitia, tenere uite consilia, timere gehenne supplicia, dolere huius exsilii miseriam, in celis figere spei sue anchoram, ardenter diligere celestem patriam.

Attentus etiam redditur, et ex magnitudine supplicii, dum onus premittitur; et ex qualitate gaudii, dum uisio subsequitur; et ex fidelitate premii, dum consolator subiungitur.

Cum igitur Tullius   quinque causarum genera statuat: honestum, admirabile, humile, anceps, obscurum, et secundum ea diuersa suggerat principia, nos honestum genus, non cause, sed prophetie huius dicimus, in qua circa reprobos iusta Dei probatur seueritas, erga pios clementissima commendatur bonitas. In amico, gratia; in hoste, iustitia; in seruo, iudicii ueritas; in mercenario, premii equitas; in filio, regni hereditas; in sponsa, spiritualis gaudii identitas.

 His ita de materia et intentione succincte prelibatis, etiam nunc dicatur cui parti philosophie supponatur. Cum igitur philosophia quatuor principales habeat species, sub quibus omnium liberalium artium et totius diuini eloquii continetur series, theoricam scilicet, practicam, physicam, et logicam; sic inserta alterutrum, et connexa adinuicem sepissime uidentur, ut uix ab inuicem discerni ualeant; sic quandoque sequestrata, et a se alienata prorsus inueniuntur ut coniungi ullatenus nequeant. Quippe mathematica de uisibilibus uisibilium figuris; practica de inuisibilibus uisibilium formis; physica de inuisibilibus causis; theologia de inuisibilibus substantiis; logica uero ut omnium prouida, artium magistra, arcanorum clauigera, passim discurrit per  omnia, formas, modos, causas, nodos soluens, ligans subtilitate nimia, artis excellentia, argumentorum copia. Presens uero prophetia, quia partim agit de celestibus, partim tractat de moribus, nonnulla pars eius ad theoricam, quedam uero respicit ad practicam.

Modus quoque tractandi hic est. Prius autem comminatur hostibus; dehinc blanditur obsequentitibus. Post hec quasi incidenter introducit aduentum Saluatoris. Deinde terribilem inducit presentiam uastatoris; armat Babylonios; ruunt in Assyrios; Niniue expugnatur, capitur, destruitur; templum a fundamentis euertitur; omnis etas, sexus, conditio corrumpitur, eliditur, seruituti addicitur. Deinceps insultando in eam inuehitur, rapinas, fornicationes,  maleficia exprobrat; ciuitatem sanguinum exprobrando nuncupat. Alexandrie quoque ferenti auxilium minatur excidium. Deinde insultando, ignauiam principum et populi ingeminat, populum effeminatum nuncupat, frustra eos nisi euidenter enuntiat: ad ultimum inertiam pastorum increpat, et sic prophetiam suam terminat.


Explicit prefatio.



INCIPIT EXPOSITIO.


 1. Onus Niniue, liber uisionis Nahum Helchesei. Prologum istum prophetie sue propheta preposuisse a quibusdam creditur; ab aliis, Esdram eum inuenisse, asseritur. Sicut enim post incensam legem a Chaldeis, et ab eo reparatam nouis inuentis litteris, singulis psalmorum prefixit titulos, ita doctrine gratia singulis fere prophetarum preposuit prologos. uel si eum propheta preposuisse dicitur, humilitatis gratia de se, quasi de alio loquitur. Sic Moyses de se loquens, quasi de alio dicebat: Locutus est Dominus ad Moysen, dicens: Precipe filiis Isrel, etc. . Sic  Isaias: uisio quam uidit Isaias filius Amos . Sic Ieremias, uerba, inquit, Ieremie, qui fuit in sacerdotibus de Anatot . Sic Micheas: uerbum quod factum est ad Micheam de Morasti . Et ita ferme incipiunt omnes prophete. Id quoque reperitur in Nouo Testamento. Dixit, inquit, discipulus ille, quem diligebat iehsu Petro . Tale quid in Apostolo: Paulus, inquit, seruus Iesu Christi, etc. . Et multa nobis talia tradunt diuina eloquia. uel sancti incipientes gratiam diuinitus accipere, sitientes supplicant diuinitati, in hoc maxime proficientes,  et exemplum gratie relinquentes posteritati.

2. Onus Niniue. In duodecim prophetis quatuor fuisse legimus qui onus in suis prophetiis posuerunt: Nahum, scilicet, Habacuc, Malachiam et Zacariam. Quorum primi tres posuerunt illud in principio. Zacarias uero duobus locis, in fine scilicet, et in medio. Dicit enim in medio: Onus uerbi Domini in terra Hadrach, et Damasci requiei eius ; in fine uero sic: Onus uerbi Domini super Isrel . Sed et apud Isaiam undecim legimus onera, hec scilicet: Onus Babylonis, onus Philistiim, onus Moab, onus Damasci, onus Aegypti, onus deserti maris, onus Duma, onus in Arabia, onus uallis uisionis, onus Tyri, onus iumentorum Austri .  que ex ipsa qualitate numeri transgressionem significant peccati. In denario namque preceptorum signatur obedientia; in undenario, qui ipsam transgreditur, preuaricationis malitia. Huc accedit, quod undecim saga cilicina fiunt in tabernaculo ; quod Saluator exstincto proditore chorum apostolorum in hoc manere noluit. Onus autem miserie pondus superius significare diximus. Clamat uero Apostolus: Infelix ego homo, quis me liberabit de corpore mortis huius . Si ita est in uiridi ligno, quid fiet in arido . Unde Ieremias fidelem sollicitans animam de huius uite miseria: Si in terra, inquit, pacis secura non fueris, quid facies in superbia Iordanis ? Et Iob: Ecce qui seruiunt ei non sunt stabiles, et  in angelis suis reperit prauitatem: quanto magis qui domos habitant luteas, qui terrenum habent fundamentum, consumentur uelut a tinea ? Sicut ergo in diuino eloquio cantica simpliciter, et Cantica canticorum pro ineffabilis letitie immensitate; et secula per se, et secula seculorum, pro spatii eternitate; et sabbatum simpliciter, et sabbatum sabbatorum pro secretissime quietis felicitate; et opera simplicia, et opera operum pro ueneranda ac mystica dignitate: ita possunt dici simpliciter onera singula crimina, uel singula tribulationum genera; onera uero onerum, culparum uel tribulationum immensitas nimia.

3. Tria igitur sunt onerum onera. uanitas, iniquitas, calamitas. uanitas mundi, iniquitas animi,  calamitas orci. uanitas cecat, iniquitas precipitat, calamitas cruciat. uanitas mundi celestium aufert contemplationem; iniquitas animi, Dei et proximi dilectionem; calamitas tartari, affectum boni et animi deuotionem. uanitas mundi facit uitiosum; iniquitas animi reddit odiosum; calamitas orci, suppliciosum. uanitas facit incestum; iniquitas reddit infestum; calamitas, perpetuo mestum. uanitas deprimit, iniquitas curuat, calamitas frangit.

4. Est etiam aliud quod de his oneribus dicere possumus, quia scilicet aliud portatur in capite, aliud in brachiis, aliud in humeris. Onus in capite, uanitas in mente; onus in brachiis, iniquitas in opere; onus in humeris, calamitas gehenne. Prima  fedat affectum, secunda inhonestat actum, tertia mortificat subiectum. De his tribus oneribus per Osee dicitur: Arastis impietatem, messuistis iniquitatem, comedistis fructum mendacii . Impietas siquidem aratur, quando quis ex studio mundi uanitatem meditatur; iniquitatem metit, quando ex illicita cogitatione prauum opus colligit; mendacii fructus comedit, quando prout gessit in corpore, apud inferos recipit. Aratur itaque, cogitando illicita; legitur iniquitas, operando nefaria; comeditur fructus eius, sustinendo supplicia.

5. Sed hoc de uanitate dicendum est, quod illi alii sunt subditi, alii collaterales, alii suppositi. Primi carnales, secundi spiritales, tertii intellectuales. Primi, sensuum curiositati; secundi, humane  necessitati; tertii contemplande student ueritati. In primo ordine sensus sordidatur et cogitatio; in secundo, ornatur affectus, et honestatur actio; in tertio, sublimatur intellectus, et uegetatur ratio. Primi se mundo sponte subiiciunt, secundi nolentes mundo seruiunt, tertii penitus mundum fugiunt, Primi igitur sunt brusi, secundi actiui, tertii contemplatiui.

6. Sed et de iniquitate similia possumus dicere. Quidam namque iniquitatem diligunt, sed non predicant; nonnulli et diligunt, et predicant: alii predicant, diligunt et defendunt. Tres igitur principales iniquitas habet species: nefas, scelus, malitiam. Nefas quantum ad Deum; scelus ad seipsum;  malitia ad proximum. Nefarii sunt, mandata contemnendo; scelesti, seipsos in uitia precipitando; malitiosi, proximos corrumpendo. Primus ordo eorum est quorum Deus uenter est, et gloria ; secundus eorum, qui peccata sua predicauerunt sicut Sodoma ; tertius eorum qui facti sunt quasi scuta fusilia . Primus eorum qui proiecerunt in terra intima sua ; secundus eorum qui dicunt: Coronemus nos rosis antequam marcescant; hec enim sors et hereditas nostra ; tertius eorum qui dicunt: uia Domini non est equa . Primo igitur peccatur in Patrem, secundo in Filium, tertio in Spiritum sanctum. In Patrem, agendo contra eius uoluntatem; in Filium, contra  illius humilitatem; in Spiritum sanctum, contra ipsius caritatem.

7. Calamitas quoque habet tres species. Prima est amaritudo conscientie, secunda odium iustitie, tertia desperatio uenie. Primo miseri, quia remordet conscientia; secundo miseriores, quia displicet iustitia; tertio, quia uenie nulla restat clementia. Quia ergo uanitatem mundi, iniquitatem animi, calamitatem tartari superius onera diximus, restat nobis querere alia quorum ista dominantur onera. Isaie uero superius undecim onera posuimus, que uitiorum undecim significant genera, et undecim negotiorum exprimunt onera. Ac primum de uitiis, deinde disseramus de negotiis.

 8. In onere Babylonis precipue notatur superbia. In Moab, indignatio maxime et arrogantia; in Philistiim, sigillatim sensuum praua curiositas; in Damasci, expressa rapacitas; in Aegypti, omnino crapula et ebrietas; in deserti maris, singularitatis presumptio; in Duma, superstitio; in Arabie, ficta dilectio; in uallis uisionis, animi excecatio; in Tyri, iactantia uitiorum, et elatio; in iumentorum Austri, religionis exprimitur dissolutio. Hec ergo uitiorum sunt genera, nunc subsequenter negotiorum ponantur onera.

9. Horum primum quidem est mandata [Forte mundana] potentia; secundum, ethnica scientia; tertium, canina facundia; quartum, claritas sanguinis; quintum, uenustas corporis; sextum, honestas  coniugis; septimum, exemplar sobolis; octauum, fides amicorum; nonum, humilis obsequela subditorum; decimum, temporalium affluentia; undecimum, omnium prefatorum possessio quieta. De his uero latius disserere in presenti, non fuit consilii; hoc enim tractare, alterius erat negotii. Esse autem onera, ostendere his relinquo qui premuntur onere. uanitas igitur negotiis, iniquitas supponitur uitiis, calamitas gehenne suppliciis. Unde quia illa dicuntur et sunt onera, ista non immerito onerum nuncupantur onera. Quod uanitas suo multos deprimat onere, testatur Apostolus dicens: uanitati, inquit, creatura subiecta est, non uolens . In psalmo uero legitur de iniquitatis onere. Iniquitates, inquit, supergresse sunt caput meum, et sicut onus  graue grauate sunt super me . Calamitas quoque gehenne miserrime aggrauat, quam Saluator in Isaia torcular nuncupat dicens: Torcular calcaui solus . De prima legitur in Ecclesiaste: uanitas uanitatum et omnia uanitas ; de secunda in Zacaria: Super talentum plumbi sedet iniquitas ; de tertia in psalmo: Contritio in uiis eorum, et infelicitas . Graue igitur iugum super filios Adam a die exitus matris usque in diem reuersionis in ipsam , quando de uanitate ad iniquitatem, de iniquitate transeunt ad calamitatem. Sunt quoque alia onera prefatis longe dissimilia

10. Etenim primum dispensationis, secundum religionis, tertium dilectionis. Primum onus portant  prelati; secundum, huic mundo mortificati; tertium, in cubito consummati. Primi statum Ecclesie roborant; secundi faciem illius ornant; tertii eiusdem uirtutem commendant. Primus ordo dicit: Sollicitudo omnium Ecclesiarum, instantia mea quotidiana ; secundus: Elegit suspendium anima mea et mortem ossa mea ; tertius: Siue Paulus, siue Cephas, siue Apollo omnia nostra . Primus ordo eorum est qui curuantur sub Deo, et orbem portant ; secundus, eorum qui carnem suam macerant, ut animam suam ad sapientiam transferant; tertius, eorum qui per singula proximorum se caritate uulnerant.

11. Dispensatio uero tria sub se continet onera.  Primum, occupationem exteriorum; secundum, sollicitudinem morum; tertium, tolerantiam incommodorum. Primo subditorum militat necessitati; secundo morum prouidet castitati; tertio, prout expedit, occurrit uel supplicat aduersitati. uel primum, negotium mundi; secundum, circumspectio sui; tertium sollicitudo proximi. Necessarius est in primo; honestus in secundo; utilis in tertio. Necessarius, ne immoderate superflua appetat; honestus, ne effeminate uiuendo aliorum mores corrumpat; utilis, quatenus ad ueniam, ad gratiam, ad gloriam subditos precedat. Necessarius igitur uita, honestus fama, utilis doctrina. Honestus exemplo, utilis consilio, necessarius ministerio.

12. Religio quoque in tribus constat: in carnis scilicet mortificatione, in animi deuotione, in proximi  compassione. Hinc per Iacobum apostolum: Religio, inquit, munda et immaculata hec est: uisitare pupillos et uiduas in tribulatione eorum, et immaculatum se custodire ab hoc seculo . uisitationem referens ad proximi compassionem; immaculatam custodiam, ad carnis mortificationem et animi deuotionem. Quod etiam Saluator in Euangelio  euidenter docuit, ubi de religione disserens, de eleemosyna, oratione, ieiunio faciendo discipulos monuit: ieiunium referens ad carnis mortificationem; eleemosynam, ad proximi compassionem; orationem, non ad lingue strepitum, sed ad animi deuotionem. uel primum est abstinentia mali; secundum, flagrantia boni; tertium, purificati animi letitia.

 13. Dilectionis uero tria sunt onera: siquidem aliud a nobis exigitur a proximo, aliud ab angelo, aliud a Deo. Proximus a nobis exigit humanitatis obsequia; angelus, sinceritatis desideria; Deus, studia omni uirtute flagrantia, omni suauitate manantia. Proximus deuotum flagitat actum, angelus sincerum querit affectum, Deus purissimum exigit intellectum. Exhibenda est igitur proximo actionis pietas, angelo morum sinceritas, Deo omnis conatus animi, et perfecta caritas.

14. Spiritus enim sponsam suam sic ornatam, ita quidem ordinatam in Canticis multa laude prosequitur dicens: Pulchra es, amica mea, suauis et decora, terribilis ut castrorum acies ordinata . Pulchra mundo, suauis proximo, decora celo. uel  pulchra actu, suauis affectu, decora intellectu. uel pulchra honestate fame, suauis utilitate doctrine, decora uite sublimis necessitate. uel pulchra exemplo, suauis uerbo, decora consilio. uel pulchra operibus, suauis moribus, decora mentis excessibus. uel pulchra proximo, suauis angelo, decora sponso. Merito ergo terribilis hostibus dicitur, in qua nec mundi ambitio, nec proximi lesio, nec sui presumptio, nec angeli offensio, nec diuine uoluntatis auersio uel etiam ad modicum inuenitur. Item de eodem per eumdem in eumdem: Tota pulchra es, amica mea, et macula non est in te . uere quidem pulchra, que nec hoste uincitur, nec mundo corrumpitur, nec proximo seducitur, nec carne eliditur, nec mente  erigitur. Tota quidem pulchra, quam nec actus corrumpit, nec affectus inficit, nec intellectus impedit: actus iniquitate, affectus uanitate, intellectus a celestium claritate. Nulla est igitur in ea macula, in qua nec maligni preualet suggestio, mundi sordent mine uel promissio, carnis iacet sigillatio, mentis suffocatur elatio. Hec igitur sunt dilectionis onera, quibus felix premitur anima. Hoc mens mea prematur onere, hoc anima moriatur depressa pondere. Onera igitur generalia constat esse quadrifaria. Alia namque sunt Dei, alia animi, alia mundi, alia inferni. Istorum quoque singula superius in aliis subdiuisimus. Nunc cetera uideamus.

15. Niniue in presenti potest quadrifarie accipi. Historialiter, est illa metropolis inclyta Assyrii regni; allegorice,  in designatione mundi; mystice, in typo Ecclesie; moraliter, in persona anime. De ciuitate uero superius historialiter aliqua, licet pauca, diximus. Restat ergo ut ad alia exponenda transeamus. Ac primum de interpretatione nominis uideamus.

16. Niniue speciosa interpretatur, et de Deo atque mundo in quodam philosophorum legitur:

   . . . . . . . Tu cuncta superno
Ducis ab exemplo: pulchrum pulcherrimus ipse
Mundum mente gerens, similique imagine formans.
Si enim quis artificem cogitet, et materiam, et ex ipsa creaturarum dissimilium copiam, atque in rebus ordinem diuinitus insitum, et gratiam, possunt quidem per eius situm, ordinem et ornatum, Dei cognosci inuisibilia; potest eius conspici utcunque potentia, sapientia, clementia: potentia per situm, sapientia  per ordinem, benignitas per ornatum. Unde et idem ab ornatu Grece nomen accepit. Mundus autem est uniuersitas omnis, que constat ex quatuor elementis, globata in speciem absoluti orbis. Quod si uniuersitatis huius machinam intuearis, inuenies quod mirabili ratione et sapientia compositio rerum omnium perfecta sit; quod apta, quod congrua, quod decora, quod cunctis partibus suis absoluta: in qua non solum concordiam seruant similia, sed etiam que creante potentia ad esse prodierunt, dictante sapientia in unam quodammodo amicitiam et federationem conueniunt. Quid repugnantius potest esse igne et aqua? Que tamen in rerum natura ita Dei contemperauit prouidentia, ut non solum adinuicem commune societatis uinculum non dissipent,  uerum etiam nascentibus cunctis, ut subsistere possint, uitale nutrimentum subministrent. Omnis enim natura se diligit, et miro quodammodo plurium dissimilium et in unum redactorum concordia unam in omnibus harmoniam facit. uide si pulchritudini diuinorum operum aliquid desit; et si nichil, uel etiam in minimo, deesse uideris, iam aliquid habes unde artificem mireris.

17. Que cum Psalmista intueretur, uehementer admirabatur dicens: Quam magnificata sunt opera tua, Domine! omnia in sapientia fecisti . Item: Memor fui operum Domini, quia memor ero ab initio mirabilium tuorum .  Item id: Meditabor in omnibus operibus tuis, et factis manuum tuarum exercebor . Que si quis inuestigare sufficeret, mirabilem in eis Dei sapientie lucem inueniret. Et hec ego utinam possem tam subtiliter perspicere, tam competenter enarrare, quam possum ardenter diligere! Delectat enim me, quia ualde dulce et iucundum est, de his rebus frequenter agere, ubi simul et ratione eruditur sensus, et suauitate delectatur animus, et admiratione excitatur affectus, ita ut stupentes cum Psalmista et admirantes clamemus: Quam magnificata sunt opera tua, Domine! nimis profunde facte sunt cogitationes tue. uir insipiens non cognoscet, et stultus non intelliget hec . Et hec quidem de mundo dicta sufficiant. Nunc aliqua de  Ecclesie decore in medium prodeant.

18. Ecclesia namque sponsa Christi, templum Altissimi, ciuitas Regis magni, tanta uiget potentia, decore, sapientia, quod nec hoste uinci, nec mundo nec proximo seduci, nec aduersitate superari, nec prosperitate inclinari, nec aura sinistra ullatenus ualet fuscari. Unde Saluator de ea in Euangelio: uenerunt flumina, flauerunt uenti, nec potuerunt eam mouere, fundata enim erat super firmam petram . Hinc in eius laude, et dilectione, et dilatatione nos excitat Psalmista: Ponite corda uestra in uirtute eius, et distribuite domos eius ut enarretis in progenie altera . Sicut enim (ut Tullius in fine secundi libri Rhetorice , meminit sunt quedam de bonis ciuitatis que  ad eius incolumitatem, quedam que ad eius amplificationem pertinent; ita in Ecclesia, que ciuitas Regis magni est optima, [a 1Kb] quedam ad decorem, alia ad amplificationem: ad sanitatem iustitia, ad firmitatem fortitudo, ad decorem prudentia, ad amplificationem temperantia.

19. Siquidem quatuor sunt que animam erudiunt et ornant, instruunt et roborant. Hec scilicet: consilia, obsequia, subsidia, remedia. Ad prudentiam consilia, ad iustitiam obsequia, ad fortitudinem subsidia, ad temperantiam pertinent remedia. Consilia illuminant cecos, obsequia reddunt deuotos, subsidia roborant inualidos, remedia sanant egrotos. Consilia expellunt ignorantiam, obsequia inuidiam, subsidia infirmitatem, remedia cupiditatem. Consilia  sapientie faciunt doctores; obsequia, iustitie amatores; subsidia, ueritatis defensores; remedia, felicitatis dilectores. Felix ergo ciuitas, que nec eget consilio, noc caret obsequio, nec subsidii iacet imbecillitate, nec remedii sordet egestate. Hec Christus eo glorificato, et Spiritu Patris atque suo dato Ecclesie sue contulit: hec ipse prior in ea ad ipsius gloriam protulit. Siquidem consilia uite dedit, obsequia iustitie, subsidia constantie, remedia penitentie. Consilia, homines docendo; obsequia, turbas pascendo : subsidia, uidue, pupilli et aduene, causas iudicando : remedia, pertranseundo, et omnes  oppressos a diabolo sanando . Consilia igitur dedit in monte, obsequia iuxta mare, in cenaculo subsidia, remedia in cruce.

20. Hec quoque Ecclesia a sponso suo accepit, que ad ipsius timorem, decorem, honorem, amorem aliis dilatandum ministrauit. Siquidem per diuine consilia scientie, et lucem sapientie sibi conuersos copulauit philosophos; per obsequia misericordie subiugauit ethnicos; per subsidia gratie constanter expugnauit hereticos; per remedia penitentie clementer reuocauit schismaticos. Per consilia ueniunt ab ignorantia naturali, tanquam a parte Orientali; per obsequia redeunt a feruore concupiscentie, tanquam a plaga Australi; per subsidia retrahuntur a frigore malitie, tanquam a climate  Septentrionali; per remedia educuntur ab occasu uitiorum, tanquam a plaga Occidentali.

21. Hanc ei futuram numerose prolis letitiam sponsus eius per prophetam promiserat Isaiam. Ecce ego, inquit, adducam ab Oriente semen tuum, et filios tuos ab extremis terre. Dicam Aquiloni: Da; et Austro: Noli prohibere . Hanc etiam ei promiserat ore Psalmographi. Magnus, inquit, Dominus, et laudabilis nimis in ciuitate Dei nostri. Fundatur exsultatione uniuerse terre mons Sion, latera Aquilonis, ciuitas regis magni . Hec reuera ciuitas est refugii, qua uenia, libertas, et fiducia, donatur refugis morte summi pontificis . In ea igitur sunt ad sanitatem mandata, ad firmitatem consilia, ad decorem  carismata, ad amplificationem penitentie remedia. Apostoli ad sanitatem, martyres ad firmitatem, uirgines ad decorem, confessores ad amplificationis odorem. Ad sanitatem caritas, ad firmitatem humilitas, ad decorem continentia, ad amplitudinem clementia. Ad sanitatem illius penitentes, ad firmitatem predicatores, ad decorem mundi contemptores, ad amplificationem coniugati misericordes.

22. Iterum sunt alia huius ciuitatis bona pretiosissima, que et ei sanitatem conferunt, et ipsam roborant, decenter exornant, et amplissime dilatant. Euangelica gratia sanatur, doctrina apostolica roboratur, eloquiis sanctorum doctorum ornatur, decretis patrum orthodoxorum et canonibus dilatatur.  Cum igitur hec ciuitas et a rege, et a lege, et a plebe, et a situ, a copia, ab ornatu feliciter sit dotata; quia uidelicet eius rex felicitas, ipsius lex caritas, plebs fidelium et sub rege et lege consors societas, situs fidei et morum sinceritas, et copia doctrinarum, et uirtutum affluentia; ornatus, carismatum gratia; processionum [Fors., professionum] diuersa genera; cum tot et tantis, inquam, bonis, et talibus hec ciuitas largiter supereffluat, que miseros angit dementia, uitiorum sitire absinthium, huius mundi sequi naufragium, uite semper pati infortunium, impie tyrannidis ferre dominium, et non potius conuolare ad auxilium serenissime ciuitatis, ad gremium materne caritatis, ad gaudium angelice  felicitatis, decurio huius regis, ac minister huius legis, atque ciuis huius urbis fieri? De qua dicitur uoce Psalmographi: Gloriosa dicta sunt de te, ciuitas Dei . Item idem de eadem: Magnus Dominus, et laudabilis nimis in ciuitate Dei nostri . Hec est illa speciosa, de qua sponsus in Canticis multa profert gloriosa dicens: Ecce tu pulchra es, amica mea, ecce tu pulchra es. Oculi tui columbarum . Item idem in eodem: Pulchra es, amica mea, suauis et decora, terribilis ut castrorum acies ordinata . Item idem de eadem in eodem: Tota pulchra es, amica mea, et macula non est in te . Item sponsa in eodem de seipsa: Nigra sum, inquit, sed formosa filia Ierusalem, sicut tabernacula Cedar, sicut pelles  Salomonis .

23. Hic nobis suboritur a latere perutilis diuisio, hic nobis quadrifarie diuisionis data est occasio. Siquidem mulier alia est non nigra, sed formosa; alia nigra et formosa; alia nec formosa, nec nigra; alia non formosa, sed nigra. Prima est regina celi; secunda in terris sponsa agni; tertia uxor mundi; quarta coniux diaboli. Prima est eorum qui letantur cum Christo in celis; secunda fidelium peregrinantium in terris; tertia eorum quos mundi absorbuit uanitas; quarta eorum quos penis affligit iniquitas, uel apud inferos cruciat calamitas.

24. Siquidem quatuor sunt genera sponsalium, quibus desponsantur prefatarum genera mulierum. Hec scilicet: contemplationis diuine letitia, uenie  gratia, mundi concupiscentia, inferni miseria. Primo desponsatur beatorum angelorum societas; secundo, iustorum hominum gloriosa unanimitas; tertio, reproborum perniciosa uanitas; quarto, apud inferos pessimorum horrenda infelicitas. Primi sunt in requie, secundi stant in acie, tertii turpiter sunt prostrati; quarti mancipati misericorditer. Prima est ea que sursum Ierusalem libera mater nostra . Secunda et tertia, in Dominica area triticum simul et palea; quarta apud inferos dolore torquetur et miseria. In prima omnia glorie, sed nichil miserie; in secunda, multum glorie, sed quiddam miserie; in tertia, multum miserie, sed uix aliquid glorie; in quarta nichil omnino glorie, sed omnia miserie. Prima ergo sursum letatur cum Christo; tertia fornicetur  cum mundo; quarta crucietur cum diabolo; secunda preparetur sponso; ut et nigra sit per penitentiam, et formosa per obedientiam; nigra per humilitatem, formosa per caritatem; nigra, tentationum pugna; formosa, uirtutum constantia; nigra, ministerio; formosa, desiderio; nigra, exercitio religionis; formosa, sinceritate contemplationis; nigra est Ecclesia in carnalibus, formosa in spiritualibus; nigra in actiuis, formosa in contemplatiuis. Hec est regina Aethiopie, que uenit a finibus terre sapientiam Salomonis audire. Nigra es ergo, quia Aethiopica; formosa, quia estuans sapientia. Nigra, quia uenit a finibus ultimis; formosa quia affluens deliciis.

 25. Hec autem de ea in libro Regum scripta sunt: Regina Saba, audita fama sapientie Salomonis, uenit in Ierusalem tentare eum in parabolis. Et cum ea cameli portantes onera. Et attulit secum aurum multum, et lapidem ualde pretiosum. Ingressaque est ad Salomonem, et locuta est ei omnia, quecunque erant in corde suo. Et enuntiauit ei Salomon omnia uerba sua, et non fuit uerbum quod rex omiserat et ei non indicauerat. Et uidit regina Saba omnem sapientiam Salomonis, et domum quam edificauit, et cibos eius, et sedem puerorum eius, et ordinem ministrorum eius, et uestes eius, et uini fusores eius, et holocausta eius, que offerebat in domo Domini; et obstupuit, et dixit: uerus est sermo quem in terra mea de uerbo tuo et de prudentia  tua audiui; et ecce nec dimidia pars enuntiata est mihi. Et dedit Salomoni centum uiginti talenta auri, et odoramenta multa, et lapidem ualde pretiosum . uenit ergo regina Saba, id est, Ecclesia ex Gentibus diu sub uitiis capta. Hoc enim interpretatur Saba. uenit audire sapientiam Salomonis, et tentare eum in parabolis. Multa enim apud eam ferebantur incerta, ut pote de mundi conditione, de immortalitate anime, de futuro iudicio, de sanctorum glorificatione, et aliis multis. De quibus omnibus accedens ad Christum certificata est ad liquidum. Et cum ea cameli portantes onera, Gentiles scilicet afferentes secum misericordie opera, uel diuersa uitiorum genera. Et aurum multum, rationabilem uidelicet sensum. Et lapidem pretiosum,  naturalem intellectum. Ingressa est per penitentiam ad uerum Salomonem; locuta est ei omnia per confessionem. Sed et Salomon omnia uerba eius enuntiauit ei, quia postquam illi reconciliata est, post in amicam et sponsam uersa est. Tunc iehsu eam in cellam introduxit uinariam , hinc ostendit ei ineffabilem diuitiarum copiam. Unde in Euangelio: Iam non dicam uos seruos, sed amicos, quia omnia quecunque audiui a Patre meo, nota feci uobis . uidit quoque sapientiam et prudentiam eius: prudentiam scilicet, qua disponit humana; sapientiam, qua regit diuina. Et domum eius , incarnationis eius mysteria. Ipsa est enim quam sibi edificauit sapientia. uidit et cibos Salomonis, diuersa pietatis genera, et uarios affectus  ordinate dilectionis. uidit puerorum eius sedem, ecclesiasticum in episcopis et presbyteris ordinem. uidit ministrorum eius ordines, inferiorum scilicet graduum status differentes. Sed et eius uestes, singulos credentium, uel ornamenta uirtutum. uini quoque fusores, electos uerbi diuini predicatores. uidit eius holocausta, sine dubio orationum supplicationumque mysteria. Ubi uidit hec omnia, admirata est super eius responsis atque prudentia. Si quis uero unctionum genera, sacramentorum mystica officia, professionum deuota studia, gradus ordinum, ordines dignitatum, dignitates ministrorum, ministros sacramentorum, sacramenta et exempla consideret, uidet in his potentiam  regis mirabilem, sapientiam incomprehensibilem, benignitatem ineffabilem, lucem inaccessibilem. Hec de statu et decore sancte paulo latius diximus Ecclesie, quatenus euidenter omnibus clareat, si sic in regione dissimulationis, in conualle plorationis nitet eius tabernaculum, quomodo templum fulsum [Forte, sursum] fulgeat? Si enim quod euacuabitur tanta fulget gloria, multo magis clarificatum est quod semper in gloria manet.

26. Niniue quoque ad decorem referri potest anime. Sed ne prolixius currat oratio, Ezechielis prophetica sufficiat lectio, qua dicitur: Ierusalem, Ierusalem, radix tua, et generatio de terra Chanaan, etc. . Dominus autem infelicem animam alloquens, et eam more rhetoris ex attributis persone et negotio  conuincens, et ei ante rem, cum re, et post rem, adherentia pretendens, ante rem, quam sordida, quam deformis, et quam uilis; cum re, quam sincera, quam decora, quam amabilis; post rem, quam fetida, uenefica, quantum abominabilis fuerit, intimat. Post hec spretus, et abiectus, et confusus, eam pius insequitur, et clementer reuocat: promittendo retrahit, retrahendo perficit, consummando felicitat. Rem uero gratiam electionis nuncupo. Attributa persone, quibus confunditur, conuincitur, hec sunt: nomen, uictus, fortuna, habitus, affectio, studia, consilia, facta, captus, institutio. Ex attributis autem negotio confunditur, quando preparatione, perpetratione, exitu, tempore, occasione, loco, facultate,  modo, conuincitur.

27. Super quibus si quis certificari studeat, lectionis seriem prophetice diligenter dissentiat [Fors., disserat, aut edisserat]. Ego uero non docere rhetoricam, sed lectionem aggressus sum explanare propheticam. Prius ergo que uel qualis ex uitio fuerit, que uel quanta ex gratie officio exstiterit, manifestat dicens: Radix tua, et generatio tua de terra Chanaan. Pater tuus Amorrheus, et mater tua Hethea. Et quando nata es, in die ortus tui non est precisus umbilicus tuus; non aqua lota in salutem, nec sale salita, nec pannis inuoluta, etc., que improperando supponit: Usquequo, ait, et transiui per te, et uidi te, et ecce tempus tuum, tempus amantium. Et expandi super te amictum meum, et operui ignominiam tuam.  Et iuraui tibi, et ingressus sum pactum tecum, et facta es mihi. Et laui te aqua, et mundaui sanguinem tuum ex te. Et unxi te oleo, et uestiui te discoloribus, et calceaui te hyacintho, et cinxi te bysso, et polymito, et multis coloribus. Similam, et mel, et oleum comedisti, et decora facta es uehementer nimis, et profecisti in regnum. Et egressum est nomen tuum in gentes propter speciem tuam, quia perfecta eras in decore meo, quem posueram super te, dicit Dominus .

28. Intuere super abundantes diuitias diuine clementie: quomodo meretricum meretrix ex sordido prostibulo in reginam sublimata, ornata cultu regio sedet in culmine uirtutum et regni fastigio. uere  superabundantes diuitie, cum non solum nobis necessaria, uerum etiam commoda apta tribuit, et grata. Si enim sola necessaria tribueret, bonitas quidem esset, sed diues non esset. Cum uero necessariis commoda adiungit, diuitias bonitatis sue ostendit. Cum autem commoda congruis superadditis cumulantur, abundantia diuitiarum bonitatis eius demonstratur. Sed dum postremo congruis etiam grata adiicit, quid aliud quam superabundantes diuitias bonitatis sue notas facit?

29. Intuere diligenter singula, et uide quanta Saluatoris nostri clementia, quanta nostre salutis ei sit diligentia. Prius enim aquis compunctionis abluit, deinde uirtutum uestimentis induit, postea sapientie deliciis reficit, domum in honore regie felicitatis  erigit. Primo aquis lauatur penitentie; secundo indumentis ornatur iustitie; tertio diuine scientie cibatur ferculo; quarto in regie dignitatis sublimatur solio. Dicit ergo Dominus: Extendi super te amictum meum. Amictus est angelorum custodia; operimentum ignominie, uirilis penitentia; pactum, mandatorum obseruantia; iuratio, salutis immobilis ratio; facta est ei, illius in eternum glorificatio. Lauat eam lacrymis penitentie, mundat eius sanguinem per opera misericordie, ungit eam oleo letitie ex securitate conscientie. Ornat eam uarietate uirtutum; munit affectus eius firma spe celestium; candore cingit uirginee puritatis; inferius afficit spiritualibus theophaniis. Letificat eius mentem scientia uarietatis. Dat ei constantiam operum, et perfectionem  obedientie, gratiam doctrine, et odorem bone fame. Confert illi decorem sapientie, et nitorem eloquentie, candorem innocentie, iucunditatem contemplatiue letitie. Cibat eam naturalis legis notitia, scripte legis intelligentia, Euangelii gratia. uel reficit eam allegorica scientia, morali, ac mystica. uel erudit eam rerum mundanarum scientia, causarum occultarum intelligentia, diuinarum rerum sapientia. uel reficit eam puritate actionis, dulcedine dilectionis, suauitate contemplationis. uel docet eam Trinitatis notitiam, Patris scilicet potentiam, Filii sapientiam, Spiritus sancti benignissimam clementiam. Sic est decor anime, sic ei immortales conferuntur diuitie. Sic ornatur pectus, honoratur sensus, purificatur affectus, clarificatur intellectus Sic decoratur uita,  mundatur conscientia, commendatur doctrina, celebratur fama. De huiusmodi in Canticis uoce sponsi dicitur: Que est ista que ascendit de deserto deliciis affluens, innixa super dilectum suum ? Item de eodem alibi per eumdem: Multe filie congregauerunt diuitias, tu supergressa es uniuersas .

30. Hec de speciositate anime breuiter dicta sufficiant. Nunc uideamus que onera cui conueniunt. Onus mundi est ipsius uel per Christum in melius, uel in fine destructio. Onus Ecclesie, heresum uel schismatum, seu morum carnalium impugnatio. Onus anime, uitiorum subita incursio. Onus primum est in destructione idololatrie; secundum, in defensione  iustitie; tertium, in reparatione innocentie. Preuidens ergo propheta Niniuem subuerti, mundum destrui, Ecclesiam turbari, animam uitiis impugnari, quasi premuniens dicit: Onus Niniue. Ac si diceret: Quiescat, uideat ne cadat ; et qui tenet, teneat, donec de medio fiat .

31, 32. Sed qui angustiam oneris premiserat, ne quis desperando oneri succumbat, post tristitiam oneris letitiam supplet uisionis dicens: Liber uisionis Nahum Helcesei. De nomine uero libri multiplex fit mentio in serie diuini eloquii. Hinc per Iob: Quis mihi adiutorem tribuat, ut desiderium meum Omnipotens audiat? Et scribit ipse librum qui iudicat, ut in humero meo portem illum, et circumdem quasi coronam mihi . Hinc per Isaiam: Erit, inquit,  uobis uisio omnium, quasi uerba libri signati, quem cum dederint scienti litteras, dicent: Lege istum; et respondebit: Non possum, signatus enim est . Hinc Dominus ad Ezechielem: Fili hominis, aperi os tuum, et comede quodcunque ego do tibi. Et uidi, et manus missa ad me, in qua erat inuolutus liber. Et expandit illum coram me, qui erat scriptus intus et foris. Et scripte erant in eo lamentationes, et carmen, et ue. Et comedi illud, et factum est in ore meo sicut mel dulce . Item Daniel de eodem: Aspiciebam, inquit, et ecce throni positi sunt, et antiquus dierum sedit. uestimentum eius quasi nix candidum, et capilli eius uelut lana alba. Thronus eius flamma ignis, rote eius ignis accensus. Fluuius igneus, rapidusque egrediebatur de ore eius.  Millia millium ministrabant ei, et decies centena millia assistebant ei. Iudicium sedit, et libri aperti sunt . Hinc Zacarias: Leuaui, inquit, oculos meos, et ecce uolumen uolans. Et dixit ad me: Quid tu uides? Et dixi: Ecce uideo uolumen uolans. Longitudo eius decem cubitorum, et latitudo eius decem cubitorum. Et dixit ad me: Hec est maledictio, que egreditur super faciem orbis terre . Item in Apocalypsi de eodem: Et uidi in dextra sedentis super thronum librum scriptum intus, et foris signatum sigillis septem. Et nemo poterat soluere eum nisi leo, qui uicit de tribu Iuda. Ipse enim aperuit eum, et soluit eius signacula . Hec omnia ex diuino protuli eloquio, quatenus lectori  clareat, quod in eo sit libri multiplex significatio.

33. Liber igitur alius est nature, alius discipline, alius gratie. Primus docet humanam equitatem; secundus, humanam impunitatem; tertius, humanam et diuinam caritatem. Primus conscientie et morum promittit serenitatem; secundus, temporalium bonorum fecunditatem; tertius, regni celorum felicitatem. Primus, instituta nature; secundus, corporee scita discipline; tertius monita docuit gratie. Primi, doctrina honesta; secundi, utilis; tertii, necessaria. Per primum amicus honestatur, per secundum seruus ligatur, per tertium filius in hereditatem uocatur. Amicus, ut referat gratiam; seruus, ne fugiat ad idololatriam; filius, ut spreto exsilio festinet ad patriam. Primus humane societatis docet honorem,  secundus humane fragilitatis probat timorem; tertius diuinitatis ministrat timorem [Forte, amorem]. Primus igitur est confederationis; secundus, correptionis; tertius, dilectionis. Primus est ratio animi; secundus, lex Moysi; tertius, Euangelium Christi. Sic humanum genus prius accipiens naturalis legis honorem, transgressor factus incidit in timorem, demum per gratiam liquescens in amorem, tandem ad pristinum rediit honorem. Horum uterque potest dici liber uisionis, dum et per primum intelligi diuina felicitas, et per secundum deitatis unitas, et per tertium eternitatis ualet identitas. Per primum pacis sinceritas, per secundum prudentia, per tertium pietas. Sinceritas, naturam pacificando; prudentia, consilium legendo; pietas, seipsum pro seruis habendo.

 34. Sunt etiam alii tres libri, quorum doctrina noscuntur inuisibilia Dei. Primus est fabrica mundana; secundus, conscientia humana; tertius, predestinatio diuina. Uniuersus enim mundus iste quasi quidam liber est digito Dei scriptus, hoc est, uirtute diuina creatus, et singule creature quasi figure quedam sunt, non humane placito inuente, sed diuino arbitrio institute ad manifestanda, et quasi quodammodo significanda Dei inuisibilia. Quemadmodum autem si illitteratus quis apertum librum uideat, figuras aspicit, litteras autem non cognoscit; ita stultus et animalis homo, qui non percipit ea que Dei sunt ; in uisibilibus istis creaturis foris uidet speciem, sed non intelligit rationem. Qui  autem spiritalis est, et omnia diiudicare potest , intus conspicit quam miranda sit potentia creatoris, quam ueneranda sapientia artificis, quam diligenda benignitas presidentis. Et ideo nemo est cui opera Dei mirabilia non sunt, dum in eis insipiens solam miratur speciem. Sapiens autem per id quod foris uidet, profundam rimatur diuine sapientie rationem: uelut si in una eademque scriptura aliter colorem seu formationem commendet, aliter uero sensum et significationem laudet. Bonum est ergo assidue contemplari diuina opera et admirari, sed ei qui rerum corporalium pulchritudinem in usum nouit uertere spiritalem. Nam et ideo Scriptura tanto opere nos ad consideranda uisibilia Dei excitat, ut  per ea que foris cernimus, intus ad agnitionem ueritatis ueniamus. Unde Psalmista quasi pro magno se iam hoc fecisse commemorat, et adhuc se facturum pronuntiat dicens: Memor fui dierum antiquorum, meditatus sum in omnibus operibus tuis, et in factis manuum tuarum exercebor .

35. Tria igitur sunt uisibilia Dei: potentia, sapientia, benignitas. Tria quoque uisibilia mundi: immensitas, formositas, utilitas. Potentia manifestatur per immensitatem, sapientia per formositatem, benignitas per utilitatem. Hec tria prefata sunt quasi quedam diuine cogitationis expressissima simulacra. Querendum est ergo quid horum prius contemplantibus in agnitione occurrat. Omnis autem creatura, quanto uicinius similitudini creatoris appropinquat,  tanto uicinius creatorem suum declarat. Illud uero uisibile simulacrum inuisibile exemplar prius ostendere debet, quod diuine similitudinis imagine in se perfectum retinet. Immensitas autem creaturarum magis ad essentiam, decor uero earum magis pertinet ad formam. Essentia uero aliisque [Leg. absque] forma considerata, informitas est. Quod autem informe est, in hoc quidem quod est, Deo simile est. Sed in hoc quod forma caret, a Deo dissidet. Quod ergo formatum est, magis Deo simile est, quam id quod forma caret. Unde constat quod euidentius simulacrum est decor creaturarum, quod pertinet ad formam; quam immensitas earum, que ad solam spectat essentiam.

36. Item decor creaturarum propter formam naturalem  pertinet ad habitum, utilitas uero ad actum, quia in hoc creature utiles sunt, quod homini subiecte seruiunt, et obsequium reddunt. Quod autem ad habitum pertinet, magis proprium est et magis certum quam id quod pertinet ad actum, quia habitum natura indidit, actum uero institutis adiunxit. Simulacrum ergo decoris immensitatem pariter et utilitatem in cognitione precedit. Et propterea prius, quia in manifestatione  euidentius. Pulchra autem inquirenda sapientia ab ipso sapiente simulacro inquisitionis exordium sumitur, quia per sapientiam suam Pater manifestatur: non solum quando sapientiam suam in carnem misit, sed tunc quoque quando per sapientiam suam mundum creauit.

 37. Decor uero creaturarum, quem simulacrum sapientie esse diximus, quatuor complectitur: situm, motum, speciem et qualitatem. Sed in his motus excellentiorem locum habet, quia uiciniora uite mobiliora sunt, quam ea que moueri non possunt. Motus autem quadripartitus est: localis, naturalis, animalis, rationalis. Ante et retro, dextrorsum, sinistrorsum, sursum, deorsum, et circum; naturalis in augmento et detrimento; animalis in sensibus et appetitibus; rationalis in factis et consiliis. Rationalis uero cunctis superponitur, quia in eo non solum sensus ad animandum, sed ratio quoque ad intelligendum mouetur. Hoc simulacro nullum potest in creaturis esse euidentius, quia id quod sapit, inuisibilem sapientiam  ostendit cunctis manifestius. Primum ergo ac principale increate sapientie simulacrum est creata sapientia, id est rationalis creatura: que, quia secundum aliquid inuisibilis, secundum aliquid uisibilis est, ianua contemplationis facta est pariter et uia. In quantum inuisibilis est, ianua; in quantum uero uisibilis, uia. Ianua est, quia ingredienti ad contemplationem animo primum aditum pandit; uia est, quia currentem in contemplationem animum ad finem perducit. Ianua est, quia quodammodo inuisibilia uisibiliter ostendit; uia est, quia de uisibilibus per inuisibilia euntes usque ad uisibilium pariter et inuisibilium creatorem uidendum perducit. Hoc ualet in seipso noscere uafer homo.

38. Quoniam uero de uisibilibus ad inuisibilia  oculos [Forte leg. oculis] autem contemplationis ingressi sumus, ad hoc usque uia inuestigationis penetrauimus, ut iam creatorem rerum sine principio, sine fine, sine mutabilitate esse non dubitemus. Restat igitur considerare utrum ex secundo libro, id est, ex humana conscientia, Dei noscantur inuisibilia. In conscientia quidam humana sunt tria, per que cognoscuntur utrinque Dei inuisibilia, personarum scilicet Trinitas, et essentie unitas. Hec autem sunt: potentia Patris, sapientia Filii, benignitas Spiritus sancti. In anima uero hec tria sunt: mens scilicet, intellectus, et amor. Mens quidem de se intellectum gignit, una unum. Que dum conspicit, quod subtilis, quod uerus, quod conueniens, quod iucundus sit, mox eum diligit, et sibi in ipso complacet.  uidet pariter et stupet, et se tale quid inuenire potuisse miratur, et gaudet. Libet illum semper aspicere, semper habere, semper illo frui, semper in illo delectari. Ipse per se placet, nec aliquid extra illum queritur, quia in illo totum amatur. In illo contemplatio ueritatis ad uidendum delectabilis, ad habendum suauis, ad fruendum dulcis. Cum illo secum mens quiescit, nec unquam secreti sui tedio afficitur; que hoc unico, non tamen solitario, consorte letatur.

39. Considera ergo hec tria, mentem, intellectum, amorem. De mente intellectus nascitur, de mente pariter et intellectu amor nascitur: de sola mente solus intellectus, quia sola solum genuit. Amor uero non de sola mente, nec de solo intellectu, quia de utroque procedit. Prius mens, deinde mens et intellectus,  postea mens, intellectus, et amor. Et hoc quidem in nobis ita est: uerum in Deo longe aliter suadet ratio. Semper enim in illo sapientia, quia semper sapientiam habuit, quia semper sapiens fuit. Semper ab illo sapientia, quia genita se a gignente non diuidit. Semper genita est, et semper gignitur: nec cum gignitur, inchoans, nec cum genita est, cessans. Semper gignitur, quia eterna: semper genita est, quia perfecta. Qui genuit, Pater est: qui genitus est, Filius est. Et quia qui genuit semper genuit, eternus est Pater. Et quia qui genitus est semper genitus est, eterno Patri Filius ceternus est. Item qui semper sapientiam habuit, semper sapientiam dilexit. Qui uero semper dilexit,  semper amorem habuit. Itaque eterno Patri et Filio ceternus amor est, quia Spiritus sanctus est.

40. Sed quia superius creatorem omnium summe et uere unum esse asseruimus, hec tria in Deo unum esse oportet ut confiteamur. Quia iterum ille qui genitus est non potest ille esse a quo genitus est, neque item ille qui a gignente et genito procedit ille esse potest qui est gignens, uel genitus, inexpugnabili ratione ueritatis in Deo et personarum Trinitatem et substantie unitatem cogimur asserere. Tres ergo unum sunt, quia in tribus personis una est substantia; sed tres unus non sunt, quia sicut distinctio personarum Deitatis unitatem non diuidit, ita et unitas Deitatis personarum distinctionem non confundit. Tribus ergo in Deitate una communis est et equalis  eternitas, et eterna equalitas. Quia non potest esse singulis dissimile, quod omnibus facit Deitas una commune. Hoc iam dictum sufficiat ex cognitione diuina, que ex humana trahitur conscientia. Sed sciendum est quod hec cognitio et uisio dicitur, et sapientia dicitur, et prescientia dicitur, et prouidentia dicitur. uisio, quia aspicit; sapientia, quia intelligit; prescientia, quia preuenit; prouidentia, quia disponit.

41. Primus igitur liber est mundane conditionis; secundus, humane rationis; tertius, diuine predestinationis: per quorum singula noscuntur Dei inuisibilia, et mundi desolatio, et eiusdem per Christum reparatio, et status Ecclesie, et redemptio anime, et felicitas patrie. Primi libri singuli anni sunt quasi quaterniones; folia, menses; pagine, dies; constructiones,  summe negotiorum; color, prosperitas eorum; litura uel mendositas, aduersitas ipsorum. Dum igitur fortuna ridet, litura fulget; dum mutat uultum, oratio patitur defectum. Liber iste scriptus est intus et foris. Foris, apertis negotiis; intus, occultis causis. In eo quoque scripte sunt lamentationes, carmen, et ue. ue ethnicorum, lamentationes hereticorum, carmen Christianorum. In mundo namque et miserorum supplicia, et lapsorum penitentia, et sanctorum innocentia.

42. De secundo quoque libro possumus dicere similia. Huius namque quasi quaterniones sunt animi dispositiones; folia, dispensationes; pagine, affectiones; orationes, cordis intentiones; littere color, Dei et proximi amor; eclipsis uel litura, ambitio seculi,  et carnis concupiscentia. Scriptus quoque est intus et foris. Intus, desideriis; foris, factis: foris operando, intus diligendo. Et in eo sunt scripte lamentationes, carmen, et ue. ue, mentis excecatio; lamentationes, peccatorum confessio; carmen, ueritatis contemplatio. ue, salutis desperatio; lamentationes, delictorum compunctio; carmen, perfecta dilectio.

43. De tertio uero libro multa possent dici subtilia; sed nos, prolixitatis uitande gratia, festinare cogimur ad alia. Primus igitur liber historicus; secundus moralis; tertius anagogicus. Primus est bibliotheca negotiorum; secundus, canon uel regula morum; tertius, doctrina et causa cunctorum. Uterque ergo, ut prefatum est, liber est uisionis Nahum.

44. Nahum consolator interpretatur: quod congrue  super Saluatoris intelligitur persona, qui, iuxta illud Apostoli, consolatur nos in omni tribulatione nostra . Quatuor namque sunt eius principales in nobis consolationes. Alia enim est in temporalium bonorum pacifica fertilitate, alia in corporum sanitate, alia in morum concordia, alia in contemplationis letitia. Prima propellit mundi miserias; secunda, carnis angustias; tertia, animi molestias; quarta contemplationis excludit tenebras. Prima consolatio est carnalis, secunda animalis, tertia spiritalis, quarta intellectualis. Prima pacificat actum, secunda tranquillat sensum, tertia sedat animum, quarta illustrat intellectum. Prima inuitat ad misericordie opera, secunda ad religionum exercitia, tertia ad  formam perfecte dilectionis, quarta ad letitiam contemplationis. Prima, seruum; secunda, mercenarium; tertia, filium; quarta, spiritale facit coniugium.

45. Helcheseus interpretatur aduocatus. In cause prosecutione opus est aduocatione. Est etiam in reconciliatione facienda aduocatio necessaria. Tres enim generales cause persecutionis; tres nobis sunt necessarie aduocationes. Tres siquidem in causam ducimus. [a 1Kb] Tertio de moribus et uita ante iudicem discutimus. Primo enim stamus ante hominem, secundo ante angelum, tertio ante Deum. Ante hominem, peccata confitendo; ante angelum, pro peccatis supplicando; ante Deum sententiam exspectando. Primo ducit in causam timor pene, secundo conditio uite, tertio necessitas iustitie. In prima causa  aduocatum habemus penitentiam, in secunda iustitiam, in tertia solam Saluatoris misericordiam. Prima igitur est in peccatorum confessione, secunda in uite huius consummatione, tertia in generali omnium examinatione. Quisquis uero eleganter et pure primam perorauerit causam, in secunda primam, in tertia geminam glorie induet stolam. Prima igitur recte perorata, iustificatur; in secunda honorificatur; in tertia glorificatur. Aduocatum igitur habemus Iesum Christum iustum . In prima suggerendo penitentiam, in secunda conferendo iustitiam, in tertia perducendo ad gloriam. Aduocatus igitur est et consolator iehsu, misericordiosissimus Saluator: consolator in miseria, aduocatus in causa; consolator in tribulatione, aduocatus in peroratione;  consolator, ne succumbamus; aduocatus, ut uincamus.

46. Dominus emulator, et ulciscens Dominus. Ulciscens Dominus, et habens furorem: ulciscens Dominus in hostes suos, et irascens ipse inimicis suis . In prophete exordio tumentem pro nitore lingue oratorem, ac de flore colorati eloquii se iactitantem adhortamur, ne Demosthenis lepores, Quintiliani flores, Ciceronis colores diuini eloquii simplicitati coloratissime preferat, nec eloquentiam peccatricem magis quam sanctam simplicitatem diligat. Cum enim regnum Dei non sit in sermone, sed uirtute spiritus , et anime puritate, tanta tamen in diuino eloquio et coloris gratia et uirtutis gloria, tanta sermonis et splendida suauitas, et  honesta operum fecunditas, lingue nitor, uerbi color, culpe timor, Dei amor inseritur; ut eius comparatione Demosthenes sordeat, Quintilianus iaceat, humi Tullius hereat. Sed quia sancti non uento studentes, sed gratie; et uirtuti operam dantes, non cenodoxie; non laudi hominum, sed patri luminum uiuere decreuerunt, ornatissimam postponentes urbanitatem, necessariam sequi utilitatem potius elegerunt. Sed hec hactenus. Igitur ceptam expositionem prosequamur.

47. Dominus emulator, etc. Si ad totam orationem respicias, figura epanaphora est, ubi in imo uersu per principia sensuum ulciscens solies repetit.  Si uero singulas attendas clausulas, alia, que dicitur hypozeuxis, imminet figura, ubi in singulis sensibus propria unicuique est clausula; que hic quoque ostenditur, cum sensus quater, siue quinquies, clauditur. Tertia quoque figura, que dicitur catachresis, se ingerit, que rei nomen aliene, non habenti proprium, attribuit. Cum enim Deo impassibili, incommutabili furor, ira, emulatio ascribitur, hoc non proprie, sed figurate dicitur. Color uero, quantum ad negotium, dicitur frequentatio. Frequentatio uero est, cum res in tota causa uel negotio disperse in unum coguntur locum, quo grauior, aut acrior, aut criminosior sit oratio. uehemens est exornatio ista, et coniecturalis constitutione cause semper fere necessaria, et in ceteris generibus causarum, et in omni  oratione nonnunquam adhibenda. Qui color hic patet, ubi summa totius negotii ex frequentatione pendet. Hec quidem scholastice dicernimus [Forte, disseruimus], nunc ad expositionis seriem redeamus.

48. Proponit ergo propheta primum Domini emulationem, deinde trifariam ultionem, postea iram eius et furorem. Acsi Nahum diceret ad Assyrium: Nunquid sponsam tibi derelinquet Assyrio, cuius castitatis emulatio eripuit eam ex Aegypto, mari Rubro et deserto; super cuius inimicis multiplex et grauissima irrogata est ultio; super cuius hostibus furor Dei accensus est et indignatio? Aemulatio iuxta illud Apostoli: Aemulor uos Dei emulatione, despondi enim uos uni uiro, uirginem castam exhibere Christo , respicit ad coniugium. Ultio uero  ad inimicorum excidium. Furor autem et ira Dei ad eternum supplicium. Hanc utique sponsam in Abraham subarrhauit, sed per legem copulauit: cuius zelo Aegyptum horrendis flagitiis afflixit, Aegyptios submersit, innumeros hostium cuneos prostrauit, pane celi, et carnibus in deserto eam pauit, deinde in terram repromissionis introduxit. Hec est emulatio, cum triplex uideatur. Quod si ultio referatur ad eum, prima fuit idololatrie, secunda luxurie, tertia gastrimargie. Prima, quando uitulum in deserto fabricauit ; secunda, quando scelus in uxore Leuite perpetratum uindicauit ; tertia, quando Isrel pro peccato filiorum Heli precipitauit . Furor, quando arcam captiuauit; ira,  quando Saul reprobauit . In prima ultione ceciderunt uiginti quinque millia; in secunda de Isrel ceciderunt uirorum quadraginta millia, de Beniamin uero uiginti quinque millia et centum; in tertia, primo ceciderunt uirorum quatuor millia; secundo, quando arca capta est, peditum triginta millia. Si uero de inimicis intelligatur ultio, prima fuit in Aegyptiorum submersione ; secunda in triginta regum Chananeorum et unius interfectione, et populorum expugnatione ; tertia in Philistheorum, Moabitarum, Ammonitarum, Idumeorum, et ceterorum frequentissima oppressione. Et est sensus:  si dilectus Deo populus traditur tibi, noli aduersus Deum gloriari. Si enim ultus est eum in tot et tantis millibus, nullatenus effugies manus eius. Hec autem historialiter diximus, nunc ea ad Ecclesiam referamus.

49. Preuidens ergo propheta Ecclesiam ex Gentibus futuram, tribulationes, pressuras, pro iustitia passuram, alloquitur eam consolando, et ipsius hostes deterrendo, dicens: Dominus emulator, etc. Acsi diceret: Magno quidem pretio te emit, pretioso sanguine suo te redemit, atque ex prostibularia gratuito te uocauit, baptismatis unda lauit, gratie muneribus exornauit, et insuper coniugem desponsauit, in reginam sublimauit: cuius si uiolauerit [Leg. uiolaueris] coniugium, riualem desiderans, uel adulteri  incestum contubernium, zelo accensus, iura seruat coniugii, iniurias excludit lenocinii, grauissime nefas uindicat adulterii.

50. Quare uero triplex inferatur ultio, ex ipsius coniugii perpenditur officio. Tria siquidem sunt bona coniugii: fides, prolis spes, unitas sacramenti. Que, si sponso seruauerit, illibata audit uoce sponsi sui in Canticis commendata: Pulchra es, amica mea, suauis et decora, terribilis ut castrorum acies ordinata . uult enim sponsus ut firma sit fides tori, legitimus sit partus uteri, inuiolata castitas sacramenti. Fides, ne in Euangelio Iudaicam misceat perfidiam; legitimus partus, ne sequatur mundi concupiscentiam; castitas sacramenti, ne labatur ad heresim, uel schismata, uel idololatriam. Fides Ecclesie  firmatur in sacramento baptismatis; partus fit per predicationem ueritatis; sacramentum, in spiritali copula unitatis. Fides est, ut soli Christo placeat; partus, ut ei soli pariat; sacramentum, ut una uni maneat. Ad fidem respicit illud Apostoli: Mulier non habet potestatem sui, sed uir eius . Ad partum: uolo iuniores nubere, filios procreare, matres familias esse . Ad sacramentum illud: Precipio autem non ego, sed Dominus, uxorem a uiro non discedere: quod si discesserit, manere innuptam, aut reconciliari uiro . In aqua igitur desponsatur, in sanguine fecundatur, in spiritu copulatur. Desponsatur baptismatis tinctione, fecundatur incarnationis predicatione, copulatur in splendoribus sanctorum, et beata retributione. Per  aquam hic moraliter accipio baptismi plenissimam sanctitatem; per sanguinem, predicationis nouitatem; per spiritum, illam spiritualem, qua Deus omnia erit in omnibus, unitatem . Alioqui si de fide agitur, per tria generatur Ecclesia, sicque in baptismate manent indiuidua, quod nullum eorum ab alterius connexione seiungitur; sed, ut nobis asserit beatus Ambrosius, unum sunt, non natura eiusdem substantie, sed eiusdem mysterii operatione. Nam »Spiritus, ut idem ait , mentem reuocat, aqua perficit ad lauacrum, sanguis spectat ad pretium. Spiritus per  adoptionem nos filios Dei facit, sacri fontis unda nos abluit, sanguis Domini nos redemit [a 1Kb] . [b 1Kb] Hec autem sunt tria, que testimonium dant in terra, spiritus, aqua, et sanguis . Alterum igitur inuisibile, alterum uisibile testimonium sacramento consequimur spiritali.«

51. Per hec igitur tria generatur Ecclesia, et generat; abluitur, et lauat; liberatur, et liberat; renouatur, et renouat. In aqua signatur uitiorum ablutio; per sanguinem de manu pessimorum fit redemptio; per spiritum uite renouatio. Quoniam igitur hec tria Ecclesie sunt collata, et in eius natiuitate, et in ipsius ministerio, atque potestate, quoties in his ab ea fit transgressio, triplex eam sequitur ultio. Quia uidelicet antithesi oppositio, et uitiis sordidatur,  et ab hoste captiuatur, et carceri uel crimini in presenti, gehenne in futuro crucianda mancipatur. uel quoniam hostium Ecclesie tria sunt genera: primum sine sacramento Ecclesie; secundum extra Ecclesiam, sed cum sacramento Ecclesie; tertium cum sacramento Ecclesie, et in Ecclesia, quoties Ecclesia ab ipsis opprimitur, in eosdem hostes diuinitus ultio funditur. Et hoc est, quod a propheta ulciscens tertio ponitur.

52. Aliter. Propheta fidelem alloquitur animam, admonens eam super statu suo, siue lapsu, semper esse sollicitam: statu, ut maneat; lapsu, ut redeat; ostendens quam distincte [Fors., districte] exigat iustitiam, qui promptus est ulcisci omnem iniuriam, et omnem inobedientiam . Et hoc facit  quinque modis: uel scilicet a supplicio inimici, uel a contemptu serui, uel a perfidia mercenarii, uel ab inobedientia filii, uel ab irreuerentia coniugii. Siquidem quatuor modis Domino seruitur, et quinque modis ei delinquitur. Aut enim obtemperatur ei motu supplici, aut spe premii, uel amore filii, uel affectu coniugii. Quinque uero modis ei delinquitur, his scilicet quos superposui. Quia ergo Dominus emulatur sponsam et uindicat coniugii irreuerentiam: Dominus emulator est. Quia uero impunitam sibi non deserit inobedientiam, additur, et ulciscens; [c 1Kb] gratiam, fraudem mercenarii, subsequitur, ulciscens Dominus et habens furorem; ad contemptum uero serui, quarto opponitur, ulciscens Dominus in hostes suos. Si uero iuxta traditionem scholasticorum  hostis et inimici facere uelimus distantiam, hostis ad tempus, semper uero in odio manet inimicus; hostis accidentaliter, inimicus naturaliter. De hoste post uictoriam exspectatur gratia; ex inimico quidem nullius federis sperantur uestigia. Hinc per quemdam sapientem dicitur:

Hostibus euictis hostia nomen habet.
Sed pro inimico nulla apud antiquos lege supplicatur. Unde hic quoque furor ad hostes additur; ira uero inimicis anteponitur. Furor autem breuis est animi commotio; ira, grauis et diuturna ipsius indignatio. Per furorem ergo hostium intimatur  conuersio; per iram, inimicorum iugis obstinatio. Quia uero Ecclesia quodam tempore habet hostes, quos alio possidet adiutores: quosdam uidet nunc contra se furere, quos postea pro sui obsequio gaudet passim discurrere: hos nunc pauperum oppressores, postea facultatum deuotos erogatores: nunc ueritatis impugnatores, iterum eiusdem fidelissimos predicatores; hoc preuidens propheta, furorem hostibus addidit, iram nunc obstinatis anteposuit.

53. Hec autem distantia plane designatur in Isaia, ubi a Domino dicitur: Heu! consolabor super hostibus meis, uindicabor de inimicis meis  Huic uero simile reperies in lamentationibus Ieremie: Non crediderunt, inquit, reges terre, et habitatores orbis, quod ingrederetur hostis et inimicus  per portas Ierusalem . Et multa talia diuina continent eloquia. In Isaia quoque de conuersione dicitur hostium: uenient ad te qui detrahebant mihi, et adorabunt uestigia pedum tuorum . Item idem: Inundatio camelorum operiet te, dromedarii Madian et Epha. Omnes de Saba uenient, aurum et thus deferentes, et laudem Domino annuntiantes . Item in eodem: uiri sublimes et gloriosi ad te tunc inclinabunt, et tui erunt, et reges pacifici seruient tibi . Item: Omne pecus Cedar congregabitur tibi: arietes Nabaioth ministrabunt tibi . Item: In domibus ubi prius habitabant dracones et struthiones, orietur uiror calami et iunci . Item in Iob: Ab Aquilone procedet fumus, et ad Deum formidolosa laudatio . Et in psalmo: De exsecratione et mendacio  annuntiabitur consummatio. Item in eodem: Conuertentur ad uesperam, et famem patientur ut canes, et circuibunt ciuitatem . Item in Iob: Dominus ad eum: Nunquid illudes ei, Beetmoth scilicet, quasi aui, aut ligabis eum ancillis tuis ? Et in Abdia de diabolo sub persona Esau loquente: Quomodo, inquit, scrutati sunt Esau, inuestigauerunt abscondita eius? Omnes uiri federis sui illuserunt tibi, inualuerunt aduersus te: omnes uiri pacis tue, qui comedunt tecum panem, ponent insidias subter te . Et in Habacuc sub eodem typo: ue ei  qui multiplicat non sua! usquequo aggrauat contra se densum lutum? Nunquid non repente consurgent, qui mordeant te, et suscitabuntur lacerantes te, et eris eis in rapinam ? Et  in Sophonia: Ultra flumina Aethiopie, inde supplices mei, filii dispersorum meorum deferent munus mihi . Salomon quoad Ecclesiam de hostium conuersione: Coronaberis, inquit, de capite Amana, de uertice Sanir, et Hermon, de cubilibus leonum, de montibus pardorum . Saluator autem loquens ad Phariseos, hoc asserit fieri: Amen dico uobis, publicani et meretrices precedent uos in regnum Dei . Figura, quantum ad litteram, polysyntheton dicitur. Est enim dictio multis catenata coniunctionibus ut hic: Dominus patiens, et magnus fortitudine, et mundans, etc. Quantum uero ad sensum, quia Dominus ad utrumque refertur, hypozeuxis esse probatur. Tropus autem, scilicet locutionis modus, catachresis esse a peritis in arte non dubitatur, quo scilicet aliene rei nomen alteri, scilicet patientia a Deo que proprie aliena est, ab eo annotatur. Proprie enim est patientia, quam comitatur miseria. Hec dicentes de littera, arti satisfecimus: sensus quoque, qui in ea latitant, inquiramus.

 55. Primum ergo dicitur Assyrio, ne quia ad tempus floret, quia multis preualet, hoc non suo brachio, sed diuino referat iudicio: quo dictante, et populi Iudaici expiatur iniquitas, et aduersariorum augetur infelicitas, iuxta illud: Qui iustus est, iustior fiat, et qui in sordibus est, sordescat adhuc . Quo enim prolixior est Dei patientia, eo grauius percutit iudicis sententia, iuxta illud propheticum: Tacui, silui, patiens fui, quasi parturiens loquar . Patitur itaque Dominus iuste alterutrum affligi, et affligere, quando et hunc per patientiam mundando reducit ad innocentiam, et ille ob meritum seuitie penas luit dignas proprie iniustitie. Hec de Assyrio dicuntur. De Ecclesia uero quomodo legendum [F., intelligendum] sit, referatur.

 56. Dominus patiens, etc. » [a 1Kb] Fortitudo, ut ait Cicero in Rhetoricis , rerum magnarum et excelsarum appetitio, et rerum humilium contemptio, et laboris cum utilitatis ratione est perpessio. Eius uero partes sunt quatuor. Magnificentia, fiducia, patientia, perseuerantia. Magnificentia est rerum magnarum et excelsarum cum quadam animi amplitudine administratio. Fiducia est, per quam magnis et honestis rebus multum sibi animus fiducie certa cum cum spe collocat. Patientia est, honestatis et utilitatis causa, rerum arduarum ac difficilium uoluntaria ac diuturna perpessio. Perseuerantia est in ratione bene considerata stabilis et perpetua permansio.« Hec omnia premisimus, que non solum ad presens negotium, sed etiam ad alia fere  munera necessaria fore cognouimus.

57. Quatuor igitur sunt quibus firmatur, probatur, decoratur, conseruatur Ecclesia, scilicet: mandata, flagella, carismata, tentamenta. Mandatis firmatur, flagellis probatur, carismatibus decoratur, tentamentis conseruatur. In mandatis igitur habenda est fiducia, flagellis exhibenda est patientia, in carismatibus habetur magnificentia, tentamentis opponenda est perseuerantia. Preuidens igitur propheta futuras Ecclesie afflictiones, et uaria gratiarum munera, et consolationes, ordine prepostero exsequitur,  quod a nobis naturali subsequenter exsequitur. Dicatur Dominus mundans, utique prius mandatis; patiens postea in flagellis; deinceps magnificus in donis; demum reddens innocentiam, dum non ceditur tentamentis. Ex primo igitur surgit fiducia, ex secundo patientia, ex tertio magnificentia, ex quarto comparatur innocentia. Hoc autem sciendum est, quod diuina pagina ita loqui consueuit, ut Dominus pati uel facere dicatur quod pati uel fieri ab electis, uel in eis, permittit. Unde et hic patiens Dominus dicitur. Reliquum uero quod sequitur ei satis proprie ascribitur.

58. Aliter quatuor ordinum genera continet. Primus est coniugalis, secundus uirginalis, tertius solitarius, quartus sacerdotalis. In coniugalibus ergo  tenet patientiam, in uirginibus magnificentiam, in solitariis perseuerantiam, in sacerdotali pro omnibus fiduciam. In coniugali est mundana sollicitudo; in uirginali, angelica pulchritudo; in solitario, spiritalis fortitudo militie; in sacerdotali, celestis exemplar innocentie. Coniugalis namque cogitat que mundi sunt, quomodo placeat uxori ; uirginalis, que Dei sunt , quomodo placeat creatori; solitarius, quomodo de uirtute in uirtutem ascendendo, uerbum in principio apud Deum uiua mentis acie contemplari ualeat; sacerdotalis, quomodo dignum se diuine presentare maiestatis oculis, qui uel quando doctrine lumen populis ministrare deceat. Aliter: Patiens Dominus, dum peccatores exspectat ad penitentiam; Magnus fortitudine,  dum eorum digne punit impenitentiam; mundans, dum conuersis prestat uenie gratiam; innocentem faciens, dum clementi bonitate sublimat eos ad contemplationis eminentiam. Sequitur:

59. Dominus in tempestate, et turbine uie eius, et nebule puluis pedum eius . Primo ergo in littera insistamus, deinde sensum interius uideamus. Ac primum sciendum est quod littera eclipsin patitur, dum nomen tertie persone, et nominatiuus, qui intransitiue ad aliquid copulari exigit, absolute ponitur; et fit in ea relatio, cum nulla precesserit, ad quam referri ualeat positio. Hec dicens, sensum non arguo, nec gratiam reprehendo ullatenus propheticam, cum locutionem eius minus dico grammaticam. Nec propheta magni pendit littere  negotium, sed uisionis sitiens gaudium, loquenti interius spiritui prebuit obsequium. Hinc beatus ait Gregorius: »Absit, inquit, ut uerba celestis oraculi restringantur sub regulis Donati. Spiritus enim qui prophetis subiectus est, et in eis locutus est, obedientie exigit puritatem, non lingue nitorem, uel facundam urbanitatem.« Corrigatur ergo constructio, et dicatur hoc modo sine uitio: Dominus tempestatem inhabitat, et turbinem, uel in eis graditur, uel aliquid huiusmodi, et tunc competenter subsequitur: et in tempestate et turbine uie eius. Tropus, qui dicitur catachresis, ponitur et in hac parte, ut superius in aliis.

60. Peracto littere negotio, primo historialiter dicatur  de Assyrio. Est ergo sensus: Dominus iusto suo iudicio magna et innumera crudelia permittit facere seuienti Assyrio, et quasi tempestatem et turbinem, passim discurrendo, omnia conterere: sed ipse, qui habenas eius laxauit seuitie, conuersi presidens iure omnipotentie, incomprehensibilis laus iustitie, illius moderatur frena nequitie. In hac enim seuitia presidentis impletur iustitia, in qua Assyrius, etsi praui uoluntate animi, sed data ad iudicium potestas est officii, ut per eam premat seruum, angat mercenarium, erudiat et corrigat filium, prosternat aduersarium, iustus fiat iustior, sordidus sordidior. Hoc quoque sciendum, quod a principio prophete usque ad id, quod ait: Si perfecti fuerint, et ita plures, etc. , super Assyrio accipiuntur omnia. In omnibus  eius euidenter designatur malitia, quam tamen pie moderatur presidentis omnipotentia. Hec de Assyrio. Nunc autem ad Ecclesiam referatur expositio.

61. Tres igitur Ecclesie tempestates, tres ipsius turbines secundum temporum articulos differentes. Prima fuit ethnicorum, secunda hereticorum, tertia falsorum Christianorum. Prima apostolorum et martyrum laniauit corpora; secunda fidei apostolice euertere nitebatur federa; tertia morum studet quotidie corrumpere genera. Ethnici, fideles persequendo, arbitrabantur obsequium se prestare Deo ; heretici superbia tumidi impugnantes Ecclesiam, nitebantur sibi conuenticula facere, hereticam perfidiam predicando; falsi uero Christiani, que  sua sunt querentes, non que Iesu Christi , Ecclesie frangunt leges, iustitie turbant mores, post concupiscentias suas eundo. Unde Dauid sub persona Ecclesie tempestates istas preuidens, succedenter insurgere orat, ne sui redeant ad idololatriam, ne seducti hereticam sequantur perfidiam, ne iustitie fidei mundi preponant concupiscentiam, ita dicens: Non me demergat tempestas aque, neque absorbeat me profundum, neque urgeat super me puteus os suum . Aque uero sunt populi, ut Ioannes inquit in Apocalypsi . Rogat ergo ne carnalis eam populi opprimat sordida cupiditas, ne eam in profundo uitiorum tenebrosa deiiciat subtilitas, ne in puteum malitie rapiat, et de profundo ignorantie aditum redeundi obstruat ceca impietas.  Prima est corporalium suppliciorum, secunda uenenatorum uerborum, tertia carnalium morum. Prima omnipotentie satagit exinanire Deitatem, secunda fidei corrumpere studet integritatem, tertia conatur ordinatam euertere caritatem.

62. Unde Isaias, multos preuidens a fidei tramite et animorum castitate discedere, sic ait: Formido, et fouea, et laqueus super te, qui habitator es terre . Formido scilicet idololatrie, fouea heretice perfidie, laqueus carnalis concupiscentie. Formido surgens ab iniuria Deitatis; fouea, quam incidunt superbi expugnatores ueritatis; laqueus, quo tenentur serui immunde cupiditatis. Sed ex ipso uerborum ordine signatur ordo succedentis malitie. Sequitur  enim: Et erit, inquit, qui fugerit a uoce formidinis, cadet in foueam, et qui explicuerit se de fouea, tenebitur laqueo . Multi namque sordes spreuerunt idololatrie, qui tempestatis heretice passi sunt naufragium. Istud quoque euaserunt plurimi, quos concupiscentie absorbuit diluuium. Primus autem turbo fuit coram iudicis uultu, secundus in conflictu certaminis, tertius in impetu sordide cupidinis. Primus, dum a iudice catholicus damnaretur; secundus, dum ab hereticis falso contra catholicos acclamaretur; tertius, dum a sanctis et prelatis tibi [Leg. sibi], et carni licentia obtemperandi, ui et uiolentia a carnalibus et subditis extorquetur.

63. De his turbinibus per Isaiam dicitur: Sicut turbines ab Africo ueniunt, de deserto uenit, de terra  horribili. uisio dura nuntiata est mihi . uisio itaque dura ei nuntiata fuerat, qui tempestates et prefatos turbines ab idololatria, heretica perfidia, mundi concupiscentia, contra unitatem, castitatem, caritatem Ecclesie succedenter insurgere preuidebat. uisio, inquam, dura, in qua unitas patitur discidium, fidei labitur negotium, caritas sustinet naufragium. In primo uero turbine et tempestate sunt Domini uie: ueritas scilicet in confessione, constantia in passione, deuotio in gratiarum actione. ueritas, dum unius atque summe Deitatis maiestatem confitetur, et predicat audacter; constantia, dum in causa ueritatis flagella sustinet patienter; gratiarum actio, dum celo spiritum reddit ouanter. Siquidem exeundi tres eis imminent uie. Prima est fidei sanitas; secunda,  scientie claritas; tertia, spiritus libertas. Per primum a Deo impetratur gratia, per secundum hostis preuidetur astutia, per tertium eius perfidie prosternitur audacia. Per primum excitatur affectus, per secundum illustratur intellectus, per tertium consummatur actus. Primum excludit errorem perfidie; secundum, tenebras ignorantie; tertium, ignauiam animi, et torporem negligentie. Primo sanatur egrotus, secundo illuminatur cecus, tertio libertate donatur seruus. Per primum infirmitas, per secundum ignorantia, per tertium peccandi expellitur industria. Filius sanat, Spiritus illuminat, Pater consummat. Sanat doctrina, illuminat scientia, perficit iustitia. Filius sanat fidei puritate, Spiritus illuminat celestium claritate, Pater consummat eterna felicitate.  Hec dicens, opera Trinitatis non diuido, que indubitanter eadem esse assero; sed ut in donis et operatione diuina personarum cognosci ualeat distantia. In prima uero et secunda uia Domini inuenitur trifaria. Prima est mortificatio uoluntaria; secunda, humilitas perfecta, tertia, caritas consummata. Prima carnis circumcidit actum, secunda honestat sensum, tertia ordinat affectum. Per primam de Aegypto redeunt, per secundam de Babylone ueniunt, per tertiam Romanam cladem fugiunt. Siquidem per Aegyptum luxuria, ebrietas et crapula; per Babylonem confusio sensuum uanissima; per Romam, que interpretatur sublimitas, uel elatio, designatur superbia.

 64. Sic fugere tempestates et turbines huius mundi, per has uias ad patriam regredi uoce Ioannis admonemur apostoli. Si quis, inquit, diligit mundum, non est caritas Patris in eo, quia quidquid in mundo est concupiscentia carnis est, aut concupiscentia oculorum, aut superbia uite: que non sunt ex Patre, sed ex diabolo . Per primam igitur redeunt sobrii et casti; per secundam honesti et quieti; per tertiam deuoti et perfecti. Possunt etiam hec ad caput Ecclesie Christum referri, et in eius persecutione et passione tempestas et turbo inueniri. De hac tempestate per Psalmistam dicitur: Ita persequeris eos in tempestate tua, et in ira tua turbabis eos . Iudeos siquidem Dominus in tempestate sua persecutus est, quia dum ab eis perferret  passionum stigmata, ab illis iuste abstulit legis notitiam, et uirtutum carismata. In tempestate sua eos persecutus est, quia dum eis humana pertulit, diuina non immerito ab eis abstulit. Sequitur: Et in ira tua turbabis eos. Quosdam quidem turbat Dominus in ira, quosdam uero clementia. Clementer turbat, quos flagellis a gehenna reuocat; in ira uero, quos iusto iudicio flagellari permittit perpetuo. Clementer turbat, de peccatis compungendo; in ira quoque naufragii, in sordibus uitiorum relinquendo. Clementer immittit interius contritionis et penitentie turbinem; immisericorditer, in tenebrarum et gehenne induci iuste permittit caliginem. De primo turbine dicitur: Immittet angelus Domini in circuitu timentium eum, et eripiet eos ;  de secundo: Indignationem et iram, et tribulationem per angelos malos . Tempestas ergo Domini fuit, dum a Iudeorum uexaretur populo; turbo, dum pio magistro, simulato osculo, Aue, Rabbi , a tradente diceretur discipulo. Tempestas fuit, dum a Romanis flagellaretur ; turbo, dum a plebe Iudeorum, Crucifige, crucifige , clamaretur. Tempestas in horto circa uillam Gethsemani; turbo, dum duceretur presuli. Tempestas ante crucem, turbo ante iudicem.

65. Sed his uia eius fuit trifaria: ueritas, mansuetudo, iustitia. Quod euidenter testatur Psalmista dicens: Propter ueritatem, et mansuetudinem, et iustitiam deducet te mirabiliter dextera tua . ueritatem quidem semper tenuit in predicatione,  mansuetudinem in passione, iustitiam in operatione. uerax fuit predicando noua; mansuetus, patiendo humana; iustus, faciendo diuina. ueritatem docuit scientie, mansuetudinem penitentie, opera iustitie. ueritatem in confessione, mansuetudinem in interpretatione, iustitiam in dilectione. Primo ut dicas iniquitates tuas, ut iustificeris; secundo, ut equanimiter et mansuete disciplinam patris suscipias, cum probaris; tertio, ut iuste diligenda diligas, iuxta illud: iuste quod iustum est exsequeris . Legis naturalis ueritatem; scripte legis uidelicet iustitiam; Euangelii mansuetudinem. ueritatem docuit, qua quisque cognosceret seipsum; mansuetudinem, qua sustineret proximum; iustitiam, qua coleret  Deum. ueritatem docuit sue diuinitatis, mansuetudinem sue humanitatis, iustitiam secunde utriusque proprietatis. Aliter: ueritatem exhibuit in omnium generali examinatione; mansuetudinem, in electorum felici consolatione; iustitiam, in reproborum iustissima damnatione. Aliter: ueritatem sue diuinitatis in iudicio ostendendo; mansuetudinem sui laboris, impiis imperando; iustitiam, singulis propria reddendo. Propter hec ergo tria mirabiliter eum deduxit dextera sua, quia quem immunem omni malo ac plenum omni bono Deitatis potentia fecit, hunc sibi in persone uniuit identitate, sponsum fecit Ecclesie, gratie opificem, totius mundi iudicem, Deitatis eiusdem et glorie placuit fieri participem. Propter hec utique tria mirabiliter eum deduxit dextera,  quem Deus, quia uerax est , signauit, quem speciosum forma pre filiis hominum fecit , quem oleo letitie pre consortibus suis unxit. In quo omnis plenitudo diuinitatis corporaliter habitauit ; cui Pater non ad mensuram spiritum dedit ; mirabiliter in uirginis utero creauit; mirabiliter in Aegypto, in mari, in templo, in cruce, in sepulcro seruauit; mirabiliter in resurrectione glorificauit; mirabilius usque ad eiusdem felicitatis honorem et glorie sublimauit. Triplex ergo Domini uia in tempestate et turbine fuit. Qui quamuis de torrente in uia bibit , caput factus est Ecclesie, statim exaltari meruit, quia in quo mundus, uel ipsius princeps, nil habuit , ab eis nullatenus  teneri uel debuit, uel potuit. Possunt uero hec eadem moraliter discuti, et ad animam ad superna anhelantem, de uirtute in uirtutem interius ascendentem, non incongrue referri.

66. Quatuor igitur sunt anime tempestates, et quatuor turbines ipsius. Prima est uitiorum, secunda negotiorum, tertia tentationum, quarta utilium affectionum. Prima ergo est ire, secunda miserie, tertia iustitie, quarta gratie. Prima uirtutum grandinat florem. Secunda conscientie pessumdat honorem. Tertia contemplationis suauissimum fugat odorem. Quarta ad celestium prouehit ardenter amorem. Prima est a diabolo, secunda a mundo, tertia a miserie debito, quarta a Deo. Prima religionis annichilat sanctitatem, secunda conscientie turbat serenitatem,  tertia diuinissimi odoris fugat suauitatem, quarta ad angelicam sublimat puritatem. Prima ergo est diuine indignationis, secunda dispensationis, tertia probationis, quarta dilectionis. Prima spiritalis famis inducit egestatem, secunda spiritalium uinearum et arborum uastitatem, tertia hortum sponsi corrumpit, et aromatum exterminat suauitatem, quarta omnium lapsus reparat, et animum ad celestium transfert claritatem. Unde Iob, in spe lapsorum, in consolatione miserorum, in exhortatione tentatorum, in gloria iustorum, dicit: In uastitate et fame ridebis, et calamitatem, cum uenerit, non timebis. Et scies, quod pacem habeat tabernaculum tuum, et uisitans speciem tuam  non peccabis . Prima actum corrumpit iustitie, secunda sensum excludit innocentie, tertia affectum incestat sapientie, quarta intellectum illuminat immortalis luce sapientie. uie prime sunt pura confessio et uirilis penitentia. Secunde, mundi contemptus et uita solitaria; tertie, deuota compunctio et mentis innocentia; quarte, purificati silentium animi, et sponsi letitia.

67. Sed quia in tempestate, non in tempestatibus Domini uias esse propheta asserit , de quarta, ut datur intelligi, specialiter loquitur. De qua in libro Regum manifeste legitur. Ait enim: Elias stabat in ostio spelunce, et ecce spiritus Domini transiens, subuertens montes, et conterens petras; et post spiritum commotio, non in commotione Dominus;  et post commotionem ignis, non in igne Dominus; et post ignem sibilus aure tenuis. Ibi Dominus . Per spiritum transeuntem, et prefata facientem designatur animi tempestas; amara scilicet, sed utilis peccatorum contritio. Per commotionem, deuota mentis compunctio. Per ignem, feruens et ordinata dilectio. Per silentium, beate contemplationis secretissima infusio. Sed in neutro predictorum Dominus esse dicitur. In sibilo forte esse asseritur, quia licet mens compuncta ad integrum de peccatis, et deuota in mandatis, que retro sunt obliuiscens, ad anteriora se extendens, de uirtute in uirtutem uiriliter ascendat, ad sublimia ardenter sese rapiat; [a 1Kb] sui tamen curam agens, cura sui statum manens, creaturam se cognoscens, dum statum creature omnino excedere  non sufficit, ab intima contemplationis claritate, in qua incircumscripti luminis presentia utcunque cognoscitur, deficit. Negotium enim non agitur ex humana ratione, cum mens interius diuina perfunditur unctione. Donec ergo mens circumscripta transcendat omnia, transcendentis uniuersa non attingit secreta gaudia. Donec celi tertii transcenditur regio, paradisi non sentitur amenitas, nec celestis unctio. Hinc per Isaiam dicitur: uidi Dominum sedentem super solium excelsum, et eleuatum; et ea que sub ipso erant, replebant templum . Solium est mens sequestrata a terrenis actibus; excelsum, decorata puris affectibus; eleuatum, diuino sublimata intellectu et angelicis sensibus. Solium est mens proposito religionis, excelsum rigore mortificationis, eleuatum  uirtute dilectionis. Solium est mens contemnendo uisibilia mundi; excelsum, uisibilia sui; eleuatum, transcendendo inuisibilia animi. Solium est mens propria sui cognitione; excelsum, deuota feruens dilectione; eleuatum in arcanorum celestium subtili inquisitione. Sed super hec Dominus sedet, non in eis habitat, quia mens his ordinata moribus, applicata studiis, decorata uirtutibus, ei placet; nullatenus uero per hec ei presentiam sue felicitatis indicat, neque sibi per contemplationis gratiam copulat. At cum solio excelso atque eleuato sese superextulerit, mundi calcans tenebras, humane scientie excedens angustias, mox ad immortales sublimatur diuitias.  Per contemplationis eminentiam in cellam introducitur uinariam. Tunc audit uerba, que non licet homini loqui, ineffabilia, atque pre sponsi sui dulcedine nimia, angelica etiam fastidit colloquia. Hinc legitur in psalmo: Meus est Galaad, et meus est Manasses; et Ephraim susceptio capitis mei. Iuda rex meus .

68. Quatuor posuit, per que quatuor prouectionis gradus spiritales designare uoluit. Iudas, qui extremus ponitur in ordine psalmi, primus est naturaliter in ordine recte uiuendi. Secundus est Galaad, tertius Manasses, quartus Ephraim. Iudas interpretatur confessio, Galaad aceruus testimonii, Manasses obliuio, Ephraim fructificatio. Confessio uero trifaria est. Prima namque est fidei, secunda peccati, tertia gaudii.  Primo enim quis recte credit, secundo bene uiuit, tertio fidei et operis premium percipit. Prima tradit ciuibus patrie federa; secunda lapsorum in conflictu uitiorum clementer curat uulnera; tertia gratissima stipendiorum luctatoribus largitur munera. De prima legitur in Euangelio: Qui me confessus fuerit coram hominibus, confitebor et ego eum coram Patre meo . De secunda per Salomonem dicitur: Qui abscondit scelera sua, non dirigetur; et qui confitebitur ea, ipse iustificabitur . De tertia per Psalmistam in persona anime in spe celestium exsultantis: In uoce exsultationis, et confessionis sonus epulantis . Prima duxit martyres ad gloriam, secunda trahit peccatores ad ueniam, tertia pugnatores perducit ad brauii letitiam.

 69. Iudas ergo rex Dei dicitur, quia nisi per uiam fidei, uel per confessionis ueritatem ad uitam nemo ingreditur. Rex itaque Iudas merito esse dicitur: quia precedit confessores, antecedit peccatores, munerat triumphatores. Rex reuera, cuius ope, consilio, et uirtute pessumdatur idololatria, heretica expugnatur perfidia, mundi calcatur uanitas, et concupiscentia, regni prelibatur felicitas, et possidetur gloria. Per Iudam ergo designatur confessio; per Galaad, mentis compunctio; per Manassen, ualida ut mors dilectio ; per Ephraim, celestium felix contemplatio. Iudas ergo, Gaalad et Manasses seruiunt decenter, et Domino placent; sed fructus Ephraim pre omnibus nitet, quia etsi lamenta penitentie,  si opera misericordie, si lacrymas pietatis, uota quoque caritatis magni pendit, et arctius amplectitur, in his tamen felix eius presentia nullatenus apprehenditur; sed Ephraim caput eius, presentiam uidelicet diuinitatis suscepit, quando mens diuinitus sublimata, sponso suo feliciter copulata, fructus ex eo spiritus concipit.

70. Prefatorum trium magna quidem fit approbatio, sed Ephraim solus capitis fit susceptio, quia licet ei iuste placeant confessionis indicia, licet compunctionis suaue oleant desideria, licet dilectionis odore nectareo flagrent suspiria, fructus tamen precipue supercelestes sunt, et oscula secrete contemplationis aperiunt sponse sue gaudia. Maria queritur,  sed Martham tolerat, Rachel diligitur, sed Lia generat. Placet ergo puri Iudas oris, uel fidei sana confessio; placet quoque Galaad, defecati animi deuotio; diligitur que retro sunt obliuiscens, fortis ut mors dilectio; sed precipue queritur, pre omnibus exigitur intellectualis fructificatio, in qua fit ueritatis contemplatio, in qua sponsa de spiritu diuinitus fecundata, speculatur uerbum apud Deum in principio, que reuera capitis est susceptio. Hinc Salomon in Canticorum cantico: Sexaginta sunt regine, octoginta concubine. Una est columba mea, sponsa mea, immaculata mea . Hinc Saluator in Euangelio, Martha, inquit, Martha, sollicita es, et turbaris erga plurima. Maria optimam partem elegit, que non auferetur ab ea . Quod ergo in libro Regum per spiritum, commotionem, ignem, et sibilum, hoc in Isaia per solium excelsum et eleuatum, et sedis Dominice supercilium; hoc designatur in psalmo per Iudam, Galaad, Manassen, et Ephraim, qui capitis dicitur susceptio. Hec de quarta tempestate diximus anime, postquam grata redditur eris temperies, postquam celi redditur serena facies, postquam tribuitur anime plena felicitas, et summa requies.

71. Quatuor quoque turbines esse diximus anime. Primus est subita iustorum oppressio; secundus, improuida negotiorum incursio; tertius, momentanea tentationum inuasio; quartus est repentina et uehemens ex diuersis causis precedens animi commotio. Primum turbinem sequitur tempestas uitiorum;  tempestatem uero subsequitur calamitas suppliciorum. Secundum, tempestas sollicitudinum; cui succedit diluuium criminum. Tertium precedit tempestas tentamentorum, quam subsequitur tranquillitas conscientie, et gratia donorum. Post quartum, tempestas iustorum affectuum; cui succedit ordinate dilectionis amenitas, et contemplationis diuine iucunda serenitas. Sequitur:

72. Et nebula puluis pedum eius . Sicut superiorum quadrifaria fuit expositio, ita quod sequitur expendendum est quadrifario. Ac primum legatur super Assyrio. Acsi diceretur: Dominus per Assyrium sua super multos exercere dignatus est iudicia: cuius tanta fuit potentia, tanta fuit populorum frequentia, tanta rerum diuersarum diues affluentia,  adeo robustorum copiosa fiducia, ut dum castra mouerentur pro fortune uel euentus bellici negotio, quasi turbo regionem circumuolans, puluis pedum se erigens, uerteretur in nebulas, lucifugas superinducens tenebras, aure solis stante celi medio. Unde in Iob historialiter de eodem Assyrio: Ab Aquilone ueniet fumus, et ad Deum formidolosa laudatio ; et Isaias: Sicut turbines, inquit, ab Africo ueniunt, de deserto uenit, de terra horribili. uisio dura nuntiata est mihi . Sed hec historialiter. Allegorice uero prophete pedes Saluatoris fuerunt, qui eum nobis in finem seculorum eloquiis suis incarnatum detulerunt.

73. Hunc nobis Psalmista detulit dicens: In sole  posuit tabernaculum suum, et ipse tanquam sponsus procedens de thalamo suo . Item idem: Homo natus est in ea, et ipse fundauit eam Altissimus . Hinc Isaias: Ecce, inquit, uirgo concipiet, et pariet filium, et uocabitur nomen eius Emmanuel . Item in eodem: Rorate, celi, desuper, et nubes pluant iustum; aperiatur terra, et germinet Saluatorem . Ieremias quoque: Nouum, inquit, creauit Dominus super terram. Femina circumdabit uirum . Item idem in eodem: Hic est qui adinuenit omnem uiam discipline, et dedit eam Iacob puero suo, et Isrel electo suo. Post hec in terris uisus est, et cum hominibus uersatus est . Ezechiel sub persona Saluatoris metientem situm templi uidet  uirum indutum lineis . Item ipse sub principis et porte nomine de Saluatore loquitur, et eius matre uirgine dicens: Hec porta clausa erit principi. Dominus enim Deus ipse ingredietur, et egredietur per eam . Daniel quoque de ipsius incarnatione: Aspiciebam in uisu noctis, et ecce cum nubibus celi quasi Filius hominis ueniebat, et usque ad antiquum dierum peruenit; et in conspectu eius obtulerunt eum, et dedit ei potestatem, et honorem, et regnum. Et omnes populi, et tribus, et lingue, seruient. Potestas eius potestas eterna, que non auferetur, et regnum eius quod non corrumpetur . Item idem: Septuaginta hebdomade abbreuiate sunt super populum tuum, et super urbem sanctam tuam, ut consummetur preuaricatio, et finem accipiat peccatum,  et deleatur iniquitas, et adducatur iustitia sempiterna, et impleatur uisio et prophetia, et ungatur Sanctus sanctorum . Osee uero de Saluatoris natiuitate et passione ita: Puer, inquit, Isrel, et dilexi eum, ex Aegypto uocaui Filium meum. Item idem: Ego quasi nutritius Ephraim, portabam eos in brachiis meis, et nescierunt quod curarem eos. In funiculis Adam traham eos, in uinculis caritatis; et ero quasi exaltans iugum super maxillas eorum. Et declinaui ad eum ut uesceretur . Iel quoque de ipsius natiuitate, et Spiritus sancti missione, ita: Nunc, inquit, filii Sion, exsultate, et letamini in Domino Deo uestro, quia dedit uobis doctorem iustitie, et descendere faciet ad  uos imbrem matutinum et serotinum sicut a principio . Item in eodem: Effundam, inquit, de spiritu meo super omnem carnem, et prophetabunt filii uestri et filie uestre . Item idem in eodem de apostolorum predicatione: In die illa stillabunt montes dulcedinem, et colles fluent lacte, et per omnes riuos Iuda ibunt aque, et fons egredietur de domo Domini, et irrigabit torrentem spinarum . Amos autem de natiuitate eiusdem et passione, et apostolorum predicatione: In die illa, inquit, suscitabo tabernaculum Dauid, reedificabo aperturas murorum eius, et ea que corruerunt instaurabo et reedificabo sicut a diebus antiquis . De passione: In die illa occidet sol in meridie, et tenebrescere faciam terram in die luminis, et ponam eam quasi luctum unigeniti,  et quasi diem amaram . De predicatione: Ecce dies ueniunt, dicit Dominus, et comprehendet arator messorem, et calcator uue mittentem semen. Et stillabunt montes dulcedinem, et omnes colles culti erunt . Abdias de eodem ita: In monte Sion erit saluatio, et erit et sanctus . Ionas et in gestis, et in uerbis, typum gessit Saluatoris. In gestis, ut Saluator testatur in Euangelio dicens: Sicut fuit Ionas in uentre ceti tribus diebus et tribus noctibus, sic erit Filius hominis in corde terre . Item aliter: Hedera uirente Ionas letatur, Niniue periclitatur; arescente cucurbita, tristatur propheta, saluatur speciosa . Micheas quoque de partu uirginis, natiuitate Saluatoris, priuilegio gratie, dignitate potentie,  contumelia passionis, uirtute predicationis. De partu et natiuitate: Et tu, Bethlehem Ephrata, paruulus es in millibus Iuda: ex te mihi egredietur qui sit dominator Isrel. Et egressus eius ab initio, a diebus eternitatis. Propterea dabit eos usque ad tempus, in quo parturiens parturiet . De priuilegio gratie, et uirtute potentie: Et erit iste pax: Assyrius cum uenerit in terram uestram, quando calcauerit in domibus nostris. Et suscitabimus super eum septem pastores, et octo primates homines . De uirtute predicationis: Et pascent terram Assurin gladio, et terram Nemrod in lanceis suis . De contumelia passionis: Nunc uastaberis, filia latronis: obsidionem posuerunt super nos, in uirga percutient maxillam iudicis Isrel . Nahum officio  et nomine typum gerit Saluatoris: officio scilicet aduocati, et nomine consolatoris. Nahum enim consolator dicitur, Helcheseus aduocatus interpretatur. Ait enim: Ecce super montes pedes euangelizantis et annuntiantis pacem. Celebra, Iuda, festiuitates tuas et redde uota tua, quia non adiiciet ultra, ut pertranseat in te, Belial: uniuersus interiit . Ascendit qui dispergat coram te, qui custodit obsidionem. Contemplare uiam, conforta lumbos, robora ualde uirtutem . Habacuc de natiuitate eiusdem, et passione, et apostolorum predicatione. De natiuitate ita: Scribe, inquit, expone eum super tabulas, ut percurrat qui legerit eum, quia adhuc uisus procul, et apparebit in finem, et non mentietur.  Si moram fecerit, exspecta illum, quia ueniens ueniet, et non tardabit . Item: Egressus es in salutem populi tui, in salutem cum Christo tuo . De passione: Splendor eius ut lux erit: cornua in manibus eius. Ibi abscondita est fortitudo eius . Item ad populum Iudeorum comminando de eadem: Quia tu spoliasti gentes multas, spoliabunt te, qui reliqui fuerint de populis propter sanguinem hominis, et iniquitatem terre . De predicationis officio: Qui ascendens super equos tuos, et quadrige tue saluatio . Sophonias de natiuitate: Lauda, inquit, filia Sion, iubila, Isrel, letare et exsulta in omni corde, filia Ierusalem. Rex Isrel in medio tui Dominus, non timebis malum ultra. In die illa dicetur: Ierusalem, noli timere. Sion, non  dissoluantur manus tue. Dominus Deus in medio tui fortis ipse saluabit . Idem de resurrectione: Exspecta me in die resurrectionis mee in futurum, quia iudicium meum est, ut congregem gentes, et colligam regna  Aggeus de eiusdem natiuitate, et Ecclesie gloriosa constitutione: Adhuc modicum, inquit Dominus, et ego mouebo celum, et terram, et mare, et aridam. Et mouebo omnes gentes; et ueniet desideratus cunctis gentibus, et implebo domum istam gloria, dicit Dominus exercituum. Magna erit gloria domus istius nouissime plusquam prime, dicit Dominus . Zacarias de natiuitate ita: Exsulta, inquit, satis, filia Sion; iubila, filia Ierusalem: ecce rex tuus uenit tibi, iustus et saluator, et ipse pauper. Et ascendet super asinam, et super pullum  filium asine . Idem de passione: Tu quoque in sanguine testamenti tui emisisti uinctos tuos de lacu, in quo non est aqua . Item sub persona interrogantis Saluatorem de eadem: Quid sunt plage iste in medio manuum tuarum? Et dicet eis: His plagatus sum in domo eorum, qui deligebant me . Item: Framea suscitare super pastorem meum, et super uirum coherentem mihi . De Saluatoris personali predicatione, et gentium ad eum deuota conuersione. In diebus, inquit, illis apprehendent decem homines ex omnibus linguis gentium fimbriam uiri Iudei dicentes: Ibimus uobiscum. Audiuimus enim quoniam Deus uobiscum est . Item de passione: uidi, inquit, per noctem. Et ecce uir ascendens super  equum rufum, et ipse stabat inter myrteta, que erant in profundo . De predicatorum missione: Et post eum equi rufi, uarii et albi. Et dixi: Qui sunt isti, Domine mi? Et respondit: Isti sunt, quos misit Dominus perambulare terram. Qui responderunt: Perambulauimus terram. Et ecce omnis terra habitabitur et quiescet. De Ecclesie dilatatione: Adhuc affluent ciuitates mee bonis, et consolabitur Dominus Sion, et eliget adhuc Ierusalem . Item: Absque muro habitabitur Ierusalem pre multitudine hominum, et iumentorum in medio eius. Et ego ero, ait Dominus, murus, et ignis in circuitu eius: et in gloria ero in medio . Hec de Iudeorum uocatione. Item de ipsorum reprobatione, et Gentium inquisitione: Post gloriam, inquit, misit me ad  gentes: spoliauerunt nos . Item: Lauda, filia Sion, et letare, quia ecce uenio, et habitabo in medio tui, dicit Dominus. Et applicabuntur gentes multe in die illa ad Dominum, et erunt mihi in populum . De diuersitate gratiarum collatarum Ecclesie: Adhuc habitabunt anus, et senes in plateis Ierusalem; et uiri baculus in manu eius pre multitudine dierum. Et platee ciuitatis complebuntur infantibus et puellis ludentibus . Item: Ecce ego saluabo populum meum de terra orientis, et de terra occasus solis, et adducam eos, et habitabunt in medio Ierusalem . Item de Iudeorum ultima uocatione: Nunc autem non iuxta priores ego faciam reliquiis populi huius, dicit Dominus, sed semen pacis erit. Et  erit, sicut eratis maledictio in gentibus domus Iuda, et domus Isrel, sic saluabo uos, et eritis benedictio . De ecclesiarum fiducia ad Dominum, et earum pro necessitatibus populorum supplicatione: uirgines, petite pluuiam a Domino in tempore serotino, et Dominus faciet niues, et pluuiam niuis. Ex ipso angulus, ex ipso paxillus, ex ipso arcus prelii, ex ipso egreditur omnis exactor simul . Item de Saluatoris natiuitate, et gratiarum in ipso plenitudine: Ecce ego, inquit, adducam seruum meum Orientem. Quia ecce lapis quem dedi coram Iesu: super lapidem unum septem oculi sunt . De exemplo operum ipsius, et miraculorum patratione: Ecce ego celabo sculpturam eius, ait Dominus; et auferam iniquitatem terre illius in  die illa . Malachias de eiusdem Saluatoris natiuitate, ita: uobis, inquit, timentibus Deum orietur sol iustitie, et sanitas in pennis eius . De credentium gloria et exsultatione: Et egrediemini, et salietis sicut uituli de armento, et calcabitis impios cum fuerint cinis sub plantis pedum uestrorum, dicit Dominus exercituum . Item: Ecce ego mitto angelum meum, et preparabit uiam ante faciem meam, et statim ueniet ad templum suum dominator, quem uos queritis, et angelus testamenti, quem uos uultis . Item Pater loquens de Filio in eodem: Pactum, inquit, meum fuit cum eo uite et pacis, et dedi ei timorem, et timuit me, et a facie nominis mei pauebat. Lux ueritatis fuit in ore eius, et iniquitas non est inuenta in labiis eius. In pace, et equitate ambulauit  mecum, et multos auertit ab iniquitate .

74. Sic, sic pedes isti detulerunt nobis Saluatorem seculi, typum eius personaliter multis gestorum argumentis gerendo, mysticis eum eloquiis uaticinando. Unde et prefati pedes orichalco dicuntur esse similes, tum pro decore sapientie, tum pro nitore turbinis eloquentie . Siquidem orichalcum metallis est uniuersis sonorius, auri tenet speciem, sed eo longe est inferius. Quia sancti aduentum precedentes Iesu Christi, sequentibus clamauerunt diutius, et anxius, sobrie, iuste et pie in hoc seculo uiuentes , beatam spem et aduentum glorie magni Dei exspectantes. Qui licet pro temporum qualitate perfecte uiuerent, omnes  tamen famuli, sed nullus ex eis Dominus: unus supercelestis magister omnium erat: unusquisque discipulus. Hinc per Iob: Ecce, inquit, Deus uincens scientiam nostram: nullus ei similis in legislatoribus . Inde Apostolus: Moyses quidem tanquam famulus erat in testimonium eorum que dicenda erant; Christus autem tanquam filius in domo sua . Auri quidem tenebant speciem, sed rem longe dissimilem; quia etsi corde sinceri, ore sobrii, carne liberi, fide sanctissimi, spe firmati, caritate radicati, necessitati seruientes, utilitati studentes, honestati consulentes; nullus tamen eorum omnino immunis a peccato, nullus ex eis passer fieri potuit solitarius in tecto, nemo ex eis inter  mortuos liber fieri ualuit , nemo animam suam ponere , et iterum eam sumere potuit . Unde per Iob: Ecce qui seruiunt ei, non sunt stabiles, et in angelis suis reperit prauitatem; quanto magis, qui domos habitant luteas, qui terrenum habent fundamentum, consumentur uelut a tinea ? Iterum in eodem: Nunquid Deo comparari potest homo, etiamsi fuerit perfecte scientie ? Item idem in eodem: Num iustificari poterit homo comparatus Deo, aut apparebit mundus natus de muliere? Ecce luna non splendet, et stelle non sunt munde in conspectu eius; quanto magis homo putredo, et filius hominis uermis ? Pedes ergo Domini puluis sunt per humilitatem conscientie; nebule  per obscuritatem eloquentie. Puluis sunt, humilia de se sentiendo; nebule, arcana celestia uelamine littere tegendo: humiles uita, obscuri doctrina. Puluis sunt, ut placeant; nebule, ne margaritas porcis prebeant. Aliter.

75. Nebule puluis pedum eius . Puluis est terrena intelligentia: nebula est obscuritas transitoria. Sole uero radiante, dissipantur nebule. Puluis ergo pedum Domini sunt nebule, quia sole iustitie radiante, Christo uidelicet predicante, miracula faciente, terrena calcata est intelligentia, spiritalis ac mystica reserata scientia. Unde in psalmo legitur: Posuit tenebras latibulum suum . Latibulum enim suum tenebras posuit: quia sub littere prophetarum uelamine opertus diu  latuit. Unde sequitur: Tenebrosa aqua in nubibus eris, quia uidelicet obscura est scientia in prophetis. Sequitur: Pre fulgore in conspectu eius nubes transierunt . Quia dum Saluator miracula faceret, dum prophetarum enigmata de se predicta, in se completa euidenter ostenderet, puluis statim historie, ut nebula, euanuit. Spiritalis lux intrinsecus emicuit, et remoto uelamine Sanctum sanctorum patuit. Unde ipse in Euangelio: O stulti, inquit, tardi corde ad credendum in omnibus que locuti sunt prophete! Nonne sic oportebat Christum pati, et tertia die resurgere, et ita intrare in gloriam suam? Et incipiens a Moyse, et prophetis, interpretabatur illis Scripturas . Puluis ergo pedum  Domini sunt nebule. Umbra fugit, dum redit claritas: typus transit, dum adest ueritas. Aliter.

76. Possunt per pedes Domini eius designari apostoli, de quibus legitur in Isaia. Quam pulchri, inquit, super montes Domini pedes euangelizantium pacem, euangelizantium bona ! Item alibi de iisdem: Qui appropinquant pedibus eius, accipient  de doctrina eius . Isti ergo pedes Domini fuerunt, qui eum predicando per uniuersum mundum detulerunt. Petrus enim eum Rome, Andreas Achaiam, Ioannes Asiam, Philippus Galliam [a 2Kb] , Bartholomeus Parthiam, Simon Aegyptum, IACOBUS HISPANIAM, Thomas Indiam, Mattheus Aethiopiam, Iudas Thaddeus eum retulit Mesopotamiam. Iacobus Alphei eum retinuit Hierosolymam.

Quisque sua sorte Christum sparsit sine sorde;
Per Paulum uero toto dispergitur orbe.
Sed quia officium predicationis uix potest diutius exhiberi sine neuo, sine fuco sinistre commotionis : ideo puluis inesse dicitur pedibus, quia  fermentum glorie pauxillulum adheret moribus. At quoniam compunctionis mox feruente fugatur lumine, puluis euanescit in morem nebule. Unde a predicatione redeuntibus apostolis, et dicentibus. Domine, etiam demonia subiiciuntur nobis, quasi redarguens docuit eos dicens: Nolite in hoc gaudere, sed potius gaudete quia nomina uestra scripta sunt in celis. Item: uidebam Satanam sicut fulgur de celo cadentem . Acsi decenter ad eos et clementer, sed latenter diceret: Si hic qui factus est signaculum similitudinis, qui in paradisi Dei fuit deliciis, cuius operimentum omnis lapis pretiosissimus , qui creatus omnium exstitit decentissimus, expertus est superbie periculum, cenodoxie passus est infortunium, gehenne dolet  iugiter precipitium, perpetue miserie gemit exitium; ipsius secuti uestigia, nullatenus eiusdem poteritis euadere supplicia. Quos enim similes facit qualitas culpe, necessario reddit participes retributio pene. Cui enim non inest medium, hic omnem uel nullum sequitur premium. Nulla enim participatio lucis ad tenebras: falsitatem semper infestat ueritas; umbram uitiorum, uirtutum claritas; celorum glorie mundi aduersatur uanitas; felicitati glorie, gehenne calamitas. Unde in Euangelio: Nemo potest duobus dominis seruire. Nemo enim potest Deo seruire, et mammone; aut enim unum sustinebit, et alterum contemnet: aut unum odio habebit, et alterum diliget . Pedum ergo Domini  puluis fit nebula: quia licet uictorie, et munerum mentem titillet gloria, timorata tamen conscientia feruens dilectione nimia, si quid terreni surripuerat pulueris, fletu statim diluit, et affectu diuini muneris. Alioqui nullatenus perseueraret in eis gratia, nisi sese creatori subiiceret creatura, humana Deo humiliter subesset conscientia. Unde per Salomonem:  Ad locum unde exeunt, redeunt flumina, ut iterum fluant , quia uidelicet mens inde superne gratie largiora possidet munera, unde se indigniorem iudicat ad tanta federa. Fit igitur puluis pedum nebule quia, si quid sinistri surripuerit sanctorum conscientie, continuo euanescit diuine feruore iustitie. Fugiendum ergo est omnimodis uitium cenodoxie, quo uirtus infirmatur anime, munus attenuatur gratie, risus tenebratur conscientie, felicitas amittitur glorie.

77. Cenodoxie namque initium serpentuli cuiusdam in moribus exercet officium. Est enim serpentulus quidam, qui hispalis dicitur, a quo uulneratus aliquis, statim somno mortis excipitur. De huiusmodi per Osee dicitur: Comederunt alieni  robur eius, et ipse nesciuit: sed et cani effusi sunt in eo, et ipse ignorauit . Alieni robur cenodoxorum comedunt, ipsi uero se deuorari nesciunt, quia laudis amore flagrans misera conscientia, dum pro terrenis commutat celestia, dum pro felici et eterna claritate uentus placet hominum, et caduca gloria peccatoris oleo delinitur; sensu ad superna redditur insensibilis, pedetentim ad uirtutem fit impossibilis; et quo ad diuina fit tardior et inualidior, eo ad humana procliuior atque feruentior. Fitque ut gloria extrinseca eam obdormiat, intrinsecus uero malignior spirituum incentiua suggestio eam interimat, atque more phrenetici, dum moritur, se putat uiuere; dum insanit, se putat ludere; dum agere  partes se opinatur glorie, negotium pro uiribus tractat miserie. Cani effusi sunt in ea, et ignorat, quia dum flos seculi, dos Aegypti, et ros mundi ditat eam, sublimat, et letificat, in his nouum deponens hominem, dum se putat innouari, induit ueterem. Hinc per alium prophetam dicitur: Oliuam fructiferam, uberem, speciosam uocauit Dominus nomen tuum. Ad uocem grandis loquele ignis exarsit in ea, et combusta sunt omnia fruteta eius . Hinc etiam per Ieremiam: Cursor leuis, explicans uias suas. Onager assuetus in solitudine, in desiderio anime sue attraxit uentum amoris sui . Reuera cursor leuis huiusmodi fit anima, quia celeriter, licet cum difficultate nimia, quecunque ad sui uidet facere temporalem gloriam,  que ad famam celebrem, et nominis caducam eminentiam pertinere respicit, postposito rationis iudicio indubitanter peragit. uias suas explicat, quia ad gloriam festinando, de alio in aliud transeundo, sine diuine respectu gratie actiones utiles et honestas dissipat. Onager quandoque fit in solitudine, quia quedam aggreditur ardua, quedam proponit sibi multis difficilia, nonnulla incipit singularia, sine quibus desiderata non potest retineri gloria. Onager est in solitudine anima, inanis amore glorie in operum singulari sublimata celsitudine. Onager est in deserto anima, spe glorie anxia in arduo suo proposito. Onager est in terra arida, obtentu glorie raro portans abstinentie  stigmata, et exspoliata disciplinis religionis anima. Sed onager iste in desiderio anime sue, uentum amoris sui attrahit, quia anima amore laudis anxia damnum, lucrum, risum, luctum, famam et infamiam, egestatem, miseriam, utilitatem, gratiam, et quecunque huiusmodi alia sunt, exponit ut uenalia, tantummodo ut in eis et ex eis sola comparetur gloria. In desiderio ergo anime sue uentum amoris sui attrahit, quia mens humanum fauorem sitiens, omnia aggreditur, tolerat, exquirit, amplectitur, quecunque argumento sue glorie militare perspicit. Hinc per Osee: Ephraim pascit uentum, et sequitur estum ; quia uidelicet mens aura pascitur elationis, et humane uento sublimatur laudationis, dum estum ardue sequitur, et tolerat religionis.  Sequitur estum, et pascit uentum, quia unde forinsecus uultum portendit abstinentie, quo religiosiores semitas ingreditur ad oculum obseruantie, eo fructus floccissimos celerius carpit inanis glorie.

78. Item per eumdem de eodem: Ephraim ut uidit, Tyrus euanuit, que fundata erat in pulchritudine. Auolauit gloria eorum a partu, ab utero, a conceptu . Cuiusmodi sui fundatio, que, uel quanta, siue qualis eius fuit pulchritudo, Ezechielis euidenter ostendit lectio, qua dicitur: Hec dicit Dominus: O Tyre, tu dixisti: Perfecti decoris ego sum, et in corde maris sita. Finitimi tui, qui te edificauerunt, impleuerunt decorem tuum. Abietibus de Sanir te exstruxerunt, cedrum de Libano tibi tulerunt:  quercus de Basan tibi dilatauerunt: transtra tua ex ebore Indico, et lapide ex insulis Italie pretioso tibi fecerunt. Byssus ex Aegypto uaria: hyacinthus et purpura de insulis Elisa facta sunt operimentum tuum: habitatores Sidonis et Aradii fuerunt remiges tui. Sapientes tui, Tyre, facti sunt gubernatores tui. uane fuerunt et pretiose supellectiles tue. Et uiri bellatores tui clypeum, et galeam suspenderunt in te pro ornatu tuo. De argento, ferro, stanno, plumboque Carthaginenses negotiatores repleuerunt nundinas tuas . Hec est Tyri pulchritudo, qua fundata fuerat, ut lectio habet prophetica. Postea subsequitur, quomodo eius auolauit gloria. Ecce, inquit, assument super te carmen lugubre, et plangent te. Que est ut Tyrus, que obmutuit  in medio mari? In multitudine diuitiarum tuarum et populorum tuorum ditasti reges terre. Nunc contrita es a mari in profundum aquarum multarum. Opes tue, et omnis multitudo tua, que erant in medio tui, ceciderunt. Uniuersi habitatores insularum super te obstupuerunt, et omnes reges tempestate tua perculsi uultus mutauerunt. Negotiatores populorum super te sibilauerunt. Ad nichilum deducta es, et non eris in perpetuum . Item ad principem eiusdem: In signaculum similitudinis, plenus sapientia, et perfectus decore, in deliciis paradisi Dei fuisti. Omnis lapis pretiosus operimentum tuum. Aurum opus decoris tui, et foramina tua in die qua conditus es, preparata sunt. In Cherub extentus, et protegens,  posui te in monte sancto Dei. In medio lapidum ignitorum ambulasti perfectus in uiis tuis a die conditionis tue. Repleta sunt interiora tua iniquitate: et peccasti, et eieci te de mente Dei. Et eleuatum est cor tuum in decore tuo. Perdidisti sapientiam tuam in ornatu tuo. In terram proieci te, ante faciem regum dedi te, ut cernerent te. In multitudine iniquitatum tuarum, et iniquitate fornicationis tue polluisti sanctificationem tuam. Producam ergo ignem de medio tui, qui comedat te, et dabo te in cinerem super terram, in conspectu omnium uidentium te. Inter cetera regna eris humillima, et non eleuaberis super nationes ultra . Ecce Tyri fundatio eximia, operum [Fors., opum] affluentia, regum, optimatum, populorum amica frequentia; sed postea  subsequitur quomodo eius multiplex auolauit gloria.

79. Sciendum est autem quoniam lectio prophetica, et que [Fors., ex qua] prefata legimus testimonia, specialiter loquitur de cenodoxia. Unde quia satis per se clarent, nec expositione onerosa indigent, de his latius dicere supersedeo: maxime quia ad alia prolixius indaganda, ad arcana prophetice lectionis expressius intimanda, lucidius reseranda, mihi festinandum uideo. Gloria ergo Ephraim a partu, ab utero, a conceptu transit, quando mens prius honore glorie quasi semidea, pro fama infamiam, pro gloria miseriam, odium pro gratia, contemptum pro reuerentia, lucrum pro iactura, inediam pro copia iusto Dei iudicio incipit [Fors. leg. pati incipit]. Partus est operatio; uenter intentio; conceptus cogitatio.  Gloria igitur Ephraim auolat a partu, a conceptu, ab utero, quando prius splendide forinsecus uiuentium, et de uite extrinseca honestate in se gloriantium inhonestatur actio, corrumpitur intentio, fedatur cogitatio. Huc perducit reproborum gloria: sed sanctorum si quandoque mentem titillauerit, euanescit ut nebula; quia ex quo sentiunt extrinsecus huius titillationem impuritatis, statim fugiunt ad antidotum humilitatis. Puluis ergo pedum Domini fit nebule, quia etsi sancti tentantur ex infirmitate corruptionis, superant tamen ex ui rationis, et uincunt in omnibus gratuito munere diuine consolationis. Hec de Christi pedibus dicta sufficiant: nunc quomodo ad Ecclesiam referenda sunt, sequentia  doceant.

80. Fere autem similia uel eadem uidentur quecunque alterutrum de utrisque dicuntur. Sicut enim sponsus et sponsa duo sunt in carne una ; ita attributa eorum impariter uidentur paria, et similiter sunt dissimilia. De pedibus uero Ecclesie sic legitur in Canticis: Quam pulchri sunt gressus tui in calceamentis, filia principis ! Calceamenta de pellibus fiunt animalium mortuorum, et significant exempla iustitie sanctorum.

81. Hic se incidenter intulit occasio, quadrifaria qua fiat diuisio. Quedam enim filia est principis, et eius uxor; quedam filia, et non  uxor; alia uxor, sed non filia; alia nec uxor, nec filia. Filiam facit expressa iustitie similitudo, Uxorem, sana ueritatis predicatio. Filia est ergo Patris in se celestis retinens imaginem; uxor uero ex doctrina ueritatis Christo pariendo sobolem. Prima igitur est unanimis perfectio sanctorum predicatorum; secunda, deuota societas simplicium iustorum; tertia, curiosa caterua carnalium doctorum; quarta, murmuriosa turba carnalium, uel infidelium sudditorum. Prima sedet in cathedra iustitie, secunda iacet in thalamo innocentie, tertia sordet in cathedra Moysi, quarta in tugurio fetet lenocinii. Prima foris gloria coronatur et honore; secunda intrinsecus ornatur scientie muneribus, et carismatum splendore; tertia intus pallet in conscientia, extrinsecus  nitet ore; quarta solius est malitie laqueus, et fouea. De prima legitur: Sindonem fecit, et uendidit, et cingulum tradidit Chananeo. De secunda: Fortitudo, et decor indumentum eius, et ridebit in die nouissimo . De tertia: Circulus aureus in naribus suis, mulier pulchra, et fatua . De quarta: Non est caput super caput colubri, non est malitia super mulieris nequitia .

82. Dicitur ergo Ecclesia uxor sponsi, principis filia. Uxor fidei castitate, filia dilectionis sinceritate. Uxor secundum humanitatem, filia secundum diuinitatem. Filia dignitate conditionis, uxor benignitate redemptionis. Filia mandatis obsequendo, uxor predicatione pariendo. Huius uero gressus sunt  opera iustitie; calceamenta, exempla innocentie. Gressus ergo filie principis pulchri sunt in calceamentis, quia inde magis magisque dilatatur Ecclesia unde predicatores eius populis accepta ab aliis exempla ministrant innocentie; in se uero ostendant opera iustitie. Quod in se predicator ille egregius, uas electionis Paulus, qui per circuitum usque ad Illiricum seminauit Euangelium , ostendebat dicens: Mihi, inquit, pro minimo est ut a uobis iudicer, aut ab humano die. Nihil enim mihi conscius sum, sed non in hoc iustificatus sum . Ecce innocentia. Quis infirmatur, inquit, et ego non infirmor? Quis scandalizatur, et ego non uror ? Iudeis factus sum  Iudeus, gentilis gentilibus: omnia omnibus factus sum, ut omnes lucrifaciam . Ecce iustitia.

83. Puluis ergo pedum fit, nebule ut quia ueritatis doctores, Ecclesie predicatores, omnia terrena amore iustitie reputantes ut stercora, unde mundi potiora uilipendentes fugiunt, inde facilius expugnando, eum sibi subigunt. Et quia magis dilatatur Ecclesia, quo doctores perfectius calcant transitoria; : omnem igitur mundi gloriam reputantes miseriam, summo nisu, et anxio conamine festinant ad patriam. Et quia perfecta flagrant dilectione, summa student deuotione, ut quos habuere comites in erumna mundi, et exsilii peregrinatione, participes habeant in gloria et felici retributione. Anime uero pedes illius sunt affectiones. Sicut enim corpus portatur pedum officio, sic anima mouetur ad diuersa affectionum studio. Nebula in ere uis compunctionis est in mente. Puluis ergo pedum anime fit ut nebule, quia si qua humane uite negligentia perfectorum fedatur conscientia, statim ex proprio iudicio in mente deuota nascitur compunctio, unde prius sordidata mundatur affectio. Sic  enim intelligo quod legitur [a 1Kb] in Euangelio: Iustus in die septies cadit, et resurgit . Item in Prouerbiis de eodem: Iustus ut leo confidens absque terrore erit . Non quod leo quandoque non paueat, sed quod metum superando, mox ad naturam redeat. Sic et iustus si quando deliquerit, statim currens ad lacrymas, neuum imbre compunctionis abluit. Hinc ad sponsam dicitur in Canticis: Oculi tui sicut piscine in Esebon, que sunt in porta filie multitudinis . Puluis pedum anime reuera fit ut nebule, quia si sanctorum affectiones aliquibus inficiuntur sordibus, statim ad cor redeuntes uiuunt in fletibus, dicentes illud Psalmographi: Sitiuit anima mea ad Deum fontem uiuum: quando ueniam et apparebo ante faciem  Dei ? Hinc filiis Isrel paxillum gestare precipitur in balteo, ut terra operiatur sordida uentris egestio , quia ad excelsa suspirantes, et superna diligentes, germanam semper habent compunctionem, qua operiunt et diluunt uiriliter impure cogitationis superfluam egestionem. Sequitur.

84. Increpans mare, et exsiccans illud, et omnia flumina ad desertum adducens . Legatur ergo de Assyrio, postea de anima, deinceps de Christo, demum de Ecclesia. De Assyrio ita. Mare Dominus increpat, quia amarissimam persecutionem Assyrii cessare facit tempus examine iusti iudicii. Mare uero exsiccat, quando eam omnino annichilat. Omnia eius flumina deducit ad desertum: quando  regum, optimatum, populorum uaria genera permittit infirmari, patitur expugnari, tolerat pessumdari, et pertrahi funditus ad nichilum. Hoc autem factum est, quando Sennacherib hostilis exercitus cum furore Hierosolymam ueniens, muros eius hostiliter ambiens, ab angelo percussus, et omnino deletus est. Hinc in libro Regum ita legitur: Angelus autem Domini in castra Assyriorum descendit nocte media, et percussit eos, et ceciderunt nocte illa hominum  octoginta quatuor millia. Et fugit ipse solus fere in Niniuem ciuitatem suam . Post non multum temporis duo ipsius filii occiderunt eum in templo Nesrach dei sui. uel mare increpuit, Sennacherib cum suo exercitu occumbente; exsiccauit, Sardanapalo regum Assyriorum ultimo, et omnium hominum infimo regnante. Omnia ad desertum deduxit flumina, Macedone [Fors., Medo] Assyrium superante, ipsum sibi hostiliter subiugante. Moraliter de anima: Mare est amaritudo conscientie, surgens de profundo malitie. Mare uero Dominus increpat, quando clementi sue respectu gratie mentem inquietam uitiis, et amaram de peccatis compungendo stimulat. Exsiccat, quando uoluptates pestiferas ad integrum obliterat. Omnia flumina  ad desertum adducit, quando uniuersa omnino uitiorum genera, uel minima funditus euacuat. Hinc per Psalmistam: Beatus qui tenebit, et allidet paruulos suos ad petram . Mare igitur increpat, ducendo ad confessionem; exsiccat infundendo compunctionem; omnia deducit flumina ad desertum, supplendo carnis mortificationem. Mare increpat, hortando ad penitentiam; exsiccat, inspirando uirtutum gratiam; omnia flumina ad desertum adducit, ad perfectam sublimando iustitiam.

85. Primo infundit amaritudinem penitentie, secundo prebet tranquillitatem conscientie, tertio confert serenitatem gratie. Mare increpat, auferendo crimina; exsiccat, delendo delictorum minima; flumina deducit ad desertum, immunda amputando  desideria. Mare increpat, delendo iniquitatem; exsiccat, mortificando uoluntatem; flumina ad desertum adducit, anime conferendo puritatem. Primo prestat odium mali, secundo contemptum mundi, tertio abiectionem sui. Primo anima uiuificatur, secundo caro mortificatur, tertio spiritus purificatur. uiuificatur per ueniam, mortificatur per abstinentiam, per consummatam purificatur iustitiam. uel flumina ad desertum adducit, dum anime defecate uitiis, eliquate spurcitiis, celestibus ad integrum exspoliate disciplinis, spiritus carismata, gratiarum munera, spiritalis lumen intelligentie, contemplatiue dulcedinem letitie clementissime tribuit. Primo igitur oportet mundari animam per compunctionem; secundo petulantiam carnis defecari per mortificationem.  Tertio spiritum muneribus gratiarum perornari, scientia spiritali sublimari, diuinitus illustrari per contemplationem. Hinc per Psalmistam: In terra deserta, inuia et inaquosa: sic in sancto apparui tibi, ut uiderem uirtutem tuam, et gloriam tuam . Primo namque confitendo uitia, fit desertum anima; secundo abstinendo, iugum quoque discipline uiriliter sustinendo, malignis spiritibus fit inuia; tertio inaquosa fit, calcando immunda desideria:  tunc uidetur uirtus Dei, et gloria. uirtus ex subiectione hostium, gloria in splendore munerum. uirtus Dei ostenditur in odio iniquitatis, gloria in gaudio contemplande ueritatis. uirtus Dei manifestatur, dum peccator eligitur de profundo malitie; gloria, dum ad statum sublimatur perfecte innocentie. uirtus Dei ostentatur, dum mundi contemnitur uanitas; gloria, dum superna utrinque sentitur felicitas. Dicat ergo: Sciens quia creature tue diligis puritatem, purificando mentem, et mortificando carnem, mox me contuli ad sanctitatem: ut his conscendens gradibus, tandem utrumque ualeam attingere uirtutis et glorie tue felicitatem. Unde per Salomonem: Cogitaui, inquit, abstrahere carnem meam, ut transferrem eam ad sapientiam .

 86. Hinc legitur in libro Iudicum Samsonem respondisse solute questioni suorum consodalium: Nisi, inquit, in uitula mea arassetis, propositionem meam non inuenissetis . Est autem uitula, caro lasciua; propositio, obscura locutio. De uitula legitur in libro Ieremie: uitula elegans et formosa Aegyptus: stimulator ueniet ei ab aquilone . Caro enim petulans intrinsecus, uoluptati exterius et nitori seruiens, dum, contempto rationis iudicio, officinam odit lenocinii; incentiua libidinis se ingerunt ex parte pessimi aduersarii. Ab aquilone uenit simulator uitule, quia carni pompatice saginate, diligenter apposite, statim adest stimulator totius malitie, incentiua suggerens omnis immunditie. Samson uero, qui sol eorum dicitur,  typum tenet solis iustitie; et illius consodales, studentium sapientie. Dicatur ergo: Nisi in uitula mea arassetis, propositionem meam non inuenissetis. Acsi dicatur: nisi caro restringatur, et fiat sobria, mens nequaquam se libere erigere ualet ad celestia. uitula namque aratur, cum caro mortificatur. Inuenitur propositio, cum celestium arcanorum aperitur contemplatio. Nisi ergo in uitula aratur, propositio nullatenus manifestatur, quia ni carnis atteratur uoluptuosa uanitas, ineffabilis gaudii minime aperitur suauitas. Sodales igitur Samsonis in uitula diligenter exarant, ut enigma propositum intelligant, quia ueritatis amici Iesu Christi discipuli carnem sobrie macerant, corpus suum competenter attenuant, deuote se affligunt, et funditus humiliant;  ut obscura scientie intelligant, arcana sapientie penetrare ualeant, diuitias immortales uideant, celle uinarie iucundissima secreta intreant.

87. Est igitur magni momenti abstinentia, qua purgantur uitia, impetratur uenia, possidetur gratia, reparatur innocentia, arcana patefiunt celestia. Abstinentia uero est quadrifaria. Prima est enim uitiorum, secunda alimentorum, tertia negotiorum, quarta immundorum desideriorum. De his uero omnibus ita legitur in Zacaria: Ieiunium quarti, et ieiunium quinti, ieiunium septimi, et ieiunium decimi, erit uobis in gaudium magnum, et solemnitates preclaras,  ait Dominus exercituum . Ex quatuor elementis compaginatur humanum corpus. Omnia negotia quinque peraguntur sensibus. Decalogi custodia exstirpantur uitia. A septenario contemplatiua designatur perfectio. Per decimi ergo ieiunium, mandatorum custodia exstirpantur uitia. Quaternarii abstinentia ebrietas pessumdatur et crapula. Quinarii ieiunio negotiorum singularium fit abrenuntiatio. Septenarii parcitate eximia immunda fugantur desideria, et contemplationis possidetur letitia. Item quarto die creauit Deus celi luminaria . Quinta ex aquis produxit animalia. Ab omnibus operibus requieuit in septima. Denario felicitantur omnia. Quarti ergo ieiunio lumen nobis ministratur scientie, intellectus rationis. Quinti abstinentia  noua et munda producitur creatura ex aquis compunctionis. Per septimi ieiunium in Sabbato quiescimus secretissime contemplationis. Per decimi ieiunium, denarium accipimus beatissime retributionis. Per quarti ergo illuminamur, per quinti purificamur, per septimi honoramur, per decimi ieiunium felicitamur. Primum iniquitatem excludit, et ignorantiam; secundum, uanitatem mundi et concupiscentiam; tertium infirmitatem animi pellit, et ignauiam; quartum, calamitatem et miseriam.

88. Erunt igitur nobis predicta ieiunia, ut ait Zacarias, in gaudium magnum et solemnitates preclaras , quia ieiunia prefata a nobis rite celebrata lumen nobis diuine conferunt scientie, serenitatem conscientie, perfecte gaudium iustitie,  et insuper ad solemnitatem superne transferunt letitie. Quaternarius numerus est coniugatus generalis; quinarius, coniugatus, sed singularis; uirgo, septenarius; celebs uero denarius. Primus namque generat et generatur; secundus generat, sed non generatur; tertius nec generatur, nec generat, sed est subditus; quartus quoque idem manet, sed superpositus. Primi ergo ieiunium feditatem amputat illicite libidinis; secundi, necessitatem imperat propagande sobolis; tertii, prestat honorem uirginitatit; quarti, ad felicitatem sublimat angelice dignitatis. Primo coniugatus ligatur, ne passim effluat; secundo arctius stringitur, ne delinquant; tertio uirgo decoratur, ut placeat; quarto sublimatur celebs ad  summa, ut semper gaudeat.

89. Tanti fuit apud antiquos momenti abstinentia, tanta eius reuerentia, tanta ipsius obseruantia, ut etiam apud Aegyptios religione gentili precipuus nullus sui mystes fieret, uel mystica tractaret mysteria, nisi quem precipue omnium precipuum commendaret abstinentia. Abstinentia Christiane militie firma custodia, uirtutum sera, uitiorum crudelissima fera, carismatum apotheca, gratiarum hospita, contemplationis fidissima nuntia. Ieiunium scimus esse Dei arcem [a 1Kb] , Christi castra, murum spiritibus [b 1Kb] , uexillum fidei, castitatis signum, sanctitatis tropeum. Hoc Adam  in paradiso seruauit, quem gula ab eo deiecit [a 1Kb] . Hoc Ne in arca custodiuit, quando mundum ebrietas demersit. De hoc Lot ignem restinxit Sodomiticum [b 1Kb] , qui per ebrietatem incesti passus est incendium [c 1Kb] . Hoc Moyses amicus Dei, et diuini particeps consilii fieri meruit, quando populus crapula et ebrietate ad idololatriam rediit [d 1Kb] . Hoc Eliam ad celum prouexit [e 1Kb] . Hoc Ioannem in natis mulierum maiorem fecit. Hoc, ieiunante Domino, diaboli insidias patefecit. Diabolus enim, qui manducantem contempserat Christum, ubi non manducantem [f 1Kb] uidit, suspicatur Deum, Dei confitetur Filium. Si Filius Dei, inquit, es, dic, ut lapides isti  panes fiant. uel mitte te deorsum . Ieiunium est mors uitiorum, uita uirtutum . Est ieiunium pax corpori [g 1Kb] , decus membrorum, ornamentum uite. Est ieiunium robur mentium, uigor anime. Est ieiunium castitatis murus, pudicitie propugnaculum, ciuitas sanctitatis. Est ieiunium religionis gymnasium [h 1Kb] , magisterii magisterium, disciplinarum disciplina. Est ieiunium ecclesiastice uie uiaticum salutare. Est ieiunium inuictus Christiane militie principatus.

90.  Sed in his omnibus ieiunium tunc uiget, tunc triumphat, duce misericordia, cum repugnat [i 1Kb] . Misericordia et pietas ieiunii sunt ale, per quas tollitur, et ad celum portatur, sine quibus iacet, et in terra uolutatur. Ieiunium sine misericordia  simulacrum famis est, sanctitas uero nulla [i 1Kb] . Sine misericordia ieiunium non parcitatis est propositum, sed auaritie occasio. Pessima hec est parcitas, que quantum siccatur in corpore, tantum tumescit in animi, uel lini sacculo [k 1Kb] . Ieiunium sine misericordia non est uirtus, sed hypocrisis, Domino dicente: Cum ieiunatis, nolite fieri sicut hypocrite . Qui ieiunans, prandium suum non erogat, sed reponit [l 1Kb] , cupiditati probatur ieiunare, non Christo. Ieiunantes ergo, prandium nostrum in manu pauperis reponamus, quod uenter nobis fuerat perditurus.  Pauperis manus est Abrahe sinus, ubi quidquid pauper accipit, mox reponit. Manus egeni thesaurus est celi: quod suscipit, ne in terra pereat, celo [m 1Kb] commendat. Thesaurizate uobis, inquit, thesauros in celo . Manus mendici [n 1Kb] gazophylacium est Christi; quia quidquid pauper accipit, Christus in sue gratie arcam reponit [o 1Kb] . Da ergo pauperi terram, ut accipias celum: da nummum, ut accipias regnum: da micam, ut accipias totum: da pauperi, ut des tibi, quia pauperi quidquid dederis, tu habebis. Pauper humanam petit misericordiam, ut accipias diuinam [p 1Kb] . Est enim in celo misericordia, ad quam peruenitur pietate terrena [q 1Kb] . Qui de patrocinio ieiunii [r 1Kb] et misericordie est certus, de uenia sit securus, de absolutione non suspectus [s 1Kb] .

 91.  Fratres, ieiunium esurit, ieiunium sitit, quod non pietatis cibo pascitur, quod potu misericordie non rigatur. Alget ieiunium, abstinentia [t 1Kb] deficit, quod non misericordie [u 1Kb] uellus [Fors., uelum] tegit, quod miserationis uestimentum non operuit. Quod uer est solo [u 1Kb] , hoc misericordiam scimus esse ieiunio. Sicut enim uerni flatus florere facit camporum gramina, ita ieiunio solum producit florem misericordie [x 1Kb] . Quod oleum lucerne est, hoc ieiunio pietas. Sicut enim olei pinguedo lumen lucerne facit perlucere [y 1Kb] , sic pietas ieiunium facit splendere. Quod diei sol est, hoc eleemosyna sentitur [z 1Kb] esse ieiunio. Sicut enim iubar solis clariorem facit diem, et totam nubium dispergit obscuritatem; sic eleemosyna ieiunii sanctificat  sanctitatem, totamque cupiditatis mortem lumine pietatis excludit [aa 1Kb] . Ac ne multis morer [bb 1Kb] , quod corpori anima est, hoc ieiunio largitas habetur. Quod si absit a ieiunio hypocrisis, et cupiditas, splendidior est anime, quod mundo [Leg. quam mundo] solis claritas.

92.  Hypocrisis subtile malum, secretum uirus, uenenum latens, uirtutum fucus, tinea sanctitatis. Hypocrisis secura simulat, prospera fallit, curiosa mentitur, crudeli arte uirtutes truncat mucrone uirtutum: ieiunium ieiunio perimit, orationem  oratione euacuat, misericordiam miseratione prosternit. Quod corporibus est hydrops [a 1Kb] , hoc animabus est hypocrisis: bibendo sitit hydrops; siti inebriata est hypocrisis. Hypocrita, licet tibi facies sit inculta, cutis neglecta, tristis uultus, exterminatus aspectus, nec ab hominibus laudem inuenisti, et apud Deum fructum ieiunii perdidisti. Hypocrita, abstinentie fluctus intrasti, continentie undas conscendisti, ieiunii pelagus enatasti; et in ipso ieiunii portu naufragasti; quia non comparasti lucra, sed mercatus es uanitatem; quia Dei credito perfecisti humanam negotiationem [b 1Kb] . Fugiendum est igitur hypocrisis uirus, pestilentia cauenda, que de remediis  creat morbos, conficit de medicina languorem, sanctitatem uertit in crimen, placationem facit reatum, generat de propitiatione discrimen. Facies merore deiecta inuitat [Fors., indicat] famem, non ieiunium uoluntarium profitetur. Si uult, quare tristis? Si non uult, ieiunus quare? Merito tali [c 1Kb] cruciatur commercio [d 1Kb] , qui sibi facit de uirtute uitium, de ueritate mendacium, de mercede dispendium [e 1Kb] , de remissione peccatum.








SANCTI HILDEFONSI uITA. 





[ORATIONES.]





MONITUM IN OPUSCULUM SEQUENS.

Sequentes Orationes, que leuissima fragmenta uidebuntur, sancti Iuliani opera cum sint, eas perire, uel uagari omnino noluimus. Prime ac secunde auctorem penitus ignorabamus, donec a Samsone abbate laudatas uidimus in lib. II sui Apologetici, quem primus, ut alias monuimus, edidit R. P. Florez tom XI Hispanie Sacre. Quas uero ille scribit in missa quotidiana ritus Gothici reperiri, nos Missale Mozarabicum percurrentes quale nunc exstat, in missa Dominice ante ieiunium Kalendarum Nouembrium easdem legimus. Prima, que inlatio dicitur, locum tenet illius que apud nos prefatio nuncupatur; altera exstat immediate ante orationem Dominicam.

Quoniam uero misse quotidiane in predicto Missali nec nomen, nec uestigium ullum deprehendimus, quid per illam indicare Samson uoluerit, res nobis obscura est, nec facilis definiri. Neque enim occurrit quare missa Dominice predicte quotidiana appellari potuerit, que uno tantum die legebatur; neque etiam, si predicte orationes ad aliam tunc missam pertinebant, qualis illa fuerit intelligi potest, que quotidiana diceretur. Nam quotidianam dicere missam aliquam de communi, ut nos dicimus, que quouis die legi posset, leuis nobis coniectura uisa est. Nisi quis malit missam hoc loco intelligere singularem orationem illam in Mozarabum liturgia hoc nomine dictam: »Quando catechumeni foras mittuntur, ut scribit sanctus Isidorus lib. IX Etymolog. cap. 19, clamante leuita: Si quis catechumenus remansit, exeat foras; et inde missa.« Quod nobis non satisfacit: quoniam missa hoc sensu semper offertorium precedebat; harum uero duarum orationum utraque offertorium subsequitur, ut per se patet, et ipsarum uerba satis indicant.

De tertia oratione nichil fere opus est adnotare, cum ea ipsa sit que ab eodem sancto doctore operi De Comprobatione sexte etatis prefixa est, et a nobis superius edita col. 537. Unde illam Mozarabes desumptam inter missarum solemnia post manuum lotionem recitant, eo loco quo nos orationem illam dicimus, Suscipe, sancta Trinitas, etc. Recudimus uero eam propter lectiones uariantes quas diuerso charactere designamus: in quibus et illam uidere est non contemnendam claue, pro clauo, quod in editis lib. De Comprobatione sexte etatis legebatur, ut appareat quam recte nos prudentissimam eo loco dixerimus coniecturam Barthii, qui ita eam lectionem restituendam censebat in suis Aduersariis, quam et editio Toletana missalis Mozarabici ann. 1500 exhibet, et Romana ann. 1755 retinuit, et nos etiam secuti sumus in nostro specimine misse Mozarabice, quod Angelopi edidimus ann. 1770, cum in Mexicana cathedra sederemus.





ORATIONES A S. IULIANO COMPOSITAE, QUAEQUE IN MISSALI MOZARABICO REPERIUNTUR



INLATIO.


Dignum et iustum est, nos tibi gratias agere, Domine sancte, Pater eterne, omnipotens Deus, per Iesum  Christum Filium tuum Dominum nostrum. Cuius diuinitatis immensitas sic ineffabiliter circumplectitur omnia, ut in singulis creaturis permaneat tota,  et in omnibus habitet uniuersa. Non minoratur in minimis, non augetur in magnis [a 1Kb] . Non concluditur tempore, non astringitur quantitate. Non initio cepta, non termino finienda. A quo totus homo et creatus est ad iustitiam sine peccato, et reparatus est post ruinam sacrificio eiusdem Christi mundissimo. Per ipsum quem in unitate trine uirtutis conlaudant celestia pariter et terrena, hymnum dulci modulatione proclamantia, atque ita dicentia. Sanctus, etc.



AD ORATIONEM DOMINICAM.

Accepturi, fratres karissimi, intra mortalia uiscera celeste sacrificium, et intra cubiculum humani pectoris hospitem Deum; mundemus conscientias nostras ab omni labe uitiorum [b 1Kb] , ut nichil sit in nobis subdolum uel superbum; sed in humilitatis studium,  et caritatis assensum per escam et sanguinem Domini corporis fraternitas cuncta copuletur, ut cum  fiducia dicere mereamur e terris: Pater noster qui es, etc.



ORATIO In missa Mozarabica post manuum lotionem recitanda

Accedam ad te in humilitate spiritus mei, loquar ad te, quia multam spem in fortitudine dedisti me. Tu ergo, Fili Dauid, qui reuelato mysterio ad nos in carnem uenisti, claue crucis tue secreta cordis mei adaperi, mittens unum de seraphim, qui candenti carbone illo qui de altari tuo sublatus est, sordentia labia mea emundet, mentem enubilet, docendique materiam subministret, ut lingua, que proximorum utilitati per caritatem seruit, nec erroris insonet casum, sed ueritatis resultet sine fine preconium. Per te, Deus meus, qui uiuis et regnas in secula seculorum.  Amen.



SANCTI IULIANI TOLETANI EPISCOPI HISTORIA REBELLIONIS PAULI ADuERSUS WAMBAM GOTHORUM REGEM.





MONITUM PRAEuIUM.

 Historiam rebellionis Pauli aduersus Wambam Gothorum regem, rerumque ab eo hac occasione gestarum in Gallia Narbonensi, Iulianum Toletanum litteris consignasse nemo nescit, testante Felice eius encomiaste: fuit enim subsequentibus seculis omnibus historicis non tantum nota, sed et laudata, et commendata, siquidem auctor chronicorum ab aliquibus Alfonso III, ab aliis Sebastiano episcopo Salmantino attributorum, de Wamba loquens, ita scribit: »Si plenius cognoscere uis quantas cedes, quantas urbium incensiones, quantas strages, quanta agmina Francorum, uel Gallorum a Wambane sint interempta, quantas famosissimas uictorias idem exercuit, que de Pauli tyranni excidio euenerint, beatum Iulianum metropolitanum legito, qui historiam huius temporis liquidissime contexuit;« quemadmodum legimus in Append. 7 tom XIII Hispanie Sacre. Eamdem historiam seculo XIII sue inseruit Lucas Tudensis, quam primus typis uulgauit Andreas Schottus, tom. Iu Hispanie illustrate. Recudit eam postea a Tudensi  seiunctam Duchesnius tomo I Scriptorum cetaneorum historie Gallicane, ad cuius exemplar nouissimus omnium in Hispania publicauit P. Henricus Florez, tom. uI Hispan. Sacr. collatam cum exemplari ms. bibliothece Regie Metritensis ex apographo Ioannis Bap. Perez transcripto, qui exstat in bibliotheca nostre sancte ecclesie Toletane inter ceteros mss.  ab ipso donatos: ex qua collatione uariantes lectiones excerpsit, atque adnotauit, textum etiam Duchesnii non semel emendauit. uerum ut fateamur quod res est, nulla harum editionum exacta atque perfecta haberi debet. Tudensis enim, cuius textum edidit Schottus, cum historiam ex Iuliani codice transcriberet, fecit suo more, ut eam tertio fere quoque uerbo truncaret, uel de suo interpollaret: qua ex re multum distat a genuino Iuliani textu. Duchesnius unico codice usus, sepius errat exscriptoris uitio. Florenzius tandem multa adhuc loca reliquit corrupta, que uel alterius Matritensis exemplaris auxilio curare non potuit: quorum nos magnam partem ope nostri Toletani emendauimus. In quo mirari subit, cum illud Matritense fuerit ex nostro Pereziano translatum, tantam esse inter utrumque discrepantiam, quantam ex uariantibus lectionibus apparebit, exscriptoris dicam oscitantia, an peruersitate? Itaque nos, qui predictas editiones inter se componentes, laudato mss. Ioan. Bap. Perez, alioque codice antiquo item Toletane  ecclesie Tudensis chronica continente, sumus adiuti, si germanum auctoris textum longe integriorem ac emendatiorem pre ceteris edere affirmauerimus, non egre uidebimur fidem lectoribus facturos. Iam neque consilium nostrum reprehensuros speramus, quo genuinum auctoris textum cum Tudensis contextu simul edere decreuimus, tum ne molesta tot uariantium  lectionum farragine margines oneraremus, tum ut facile quisque uno ictu oculi iudicare possit quantum Tudensis narratio a Iulianea discrepet. Hoc cum Florezio in mentem uenisset, abstinuit consulto, ne a proposito suo discedere uideretur: quod cum a nostro multum distet, nobis non idem uerendum est.

uerum ex apographo Pereziano non hic tantum usus ad nos peruenit, ut emendatior prodiret Iuliani scriptura, sed etiam ut auctior. In eo siquidem post historicam narrationem rebellionis exorte, tyrannique deuicti, ante sententie uero in eum eiusque socios late expositionem, orationem inuenimus insertam, quam auctor insultationem uocat, nos declamationem diceremus: quam quidem exscriptor exempli Matritensis quare transcribere noluerit, non satis intelligimus, nisi forsan ab alio insertam suspicatus fuit, non a Iuliano conscriptam. Sed uero nos suspicionis causas nullas uidemus. Est enim huiusmodi declamatio, si recte expendatur, ceteris precedentibus et subsequentibus charactere ac stylo quam simillima,  acri, uiuido, aculeato, uariisque tropis et figuris tum uerborum, tum sententiarum, intexto. Adeo ut mihi eam attentius perlegenti, si tumorem illum uerborum, duritiemque styli, temporum illorum uitium, Gothice gentis quasi proprium, excipias, cetera orator minime uulgaris appareat, dum in Gallie prouinciam inuehitur, atque preter morum fideique corruptionem, infidelitatem illi suam exprobrat, qua uelut uilis adultera legitimi tori pertesa, alienos amplexus expetere non erubuit: quam metaphoram eleganter pertractat. Deinde caute solerterque occupat uanos pretextus, quos sceleri suo obtendere uellet, atque ut facinoris sui turpitudinem in luce meridiana collocet, elegantissima antithesi singularem principis clementiam, atque in media uictoria admirabilem animi moderationem impudentie sue atque procacitate opponit: id unum hac sua uehementi, ut loquitur, insultatione animo intendens, ut salutari rubore suffusa, a tam perditis consiliis deinceps abstineat, sueque  paci, atque securitati, tum ame ac honori consulere uelit.

uerumtamen preter hasce quas exposuimus oratoris uirtutes minime contemnendas, animum auctor prodit pio zelo succensum, qui sibi temperare non potuit, quin scelesti hominis facinus subditos populos ad rebellionem prouocantis sin minus manibus, calamo saltem insectaretur, eius turpitudinem tam atris coloribus depingens, ut omnes ad eam detestandam adduceret. Scilicet ea fuit semper ab antiquis temporibus Hispanorum presulum propria laus, regibus suis fidem atque obedientiam omni loco, omnique obsequiorum genere prestare; eorum personas sacras habere; eorum iura, atque in subiectos populos auctoritatem et uerbo et scriptis semper tueri; id ipsum et suo exemplo et perpetuis adhortationibus populos docere, suadere, predicare, semper cum apostolorum principibus clamantes: Subiecti estote omni creature propter Deum, siue regi, siue ducibus. Qui resistit potestati, Dei ordinationi resistit:  ideo necessitate subditi estote, non solum propter iram, sed etiam propter conscientiam.

Quare huiusmodi orationem hactenus ineditam nos omnium primi in lucem proferimus, et quidem eo ipso loco quem tenet in ms. Pereziano, ante sententie in rebelles late narrationem. Deinde uariantes lectiones annotauimus, designantes per D. Duchesnii editionem, per F. Florezii, et per Ms. manuscriptum codicem sancte ecclesie Toletane superius laudatum: et hec in textu genuino; nam in Tudensis textu uariantes quas subiunximus, uel editionis sunt Schotti, uel ms. Tol. cuius antea meminimus. Insuper lectorem monemus, Lucam Tudensem in transcribenda Iuliani historia alia inseruisse de suo, alia uero, que erant in Iuliano, suppressisse: ut autem utrumque appareret in presenti editione, interposita italico, ut appellant, charactere scribimus in textu Tudensis; suppressa uero asteriscis inclusa exhibemus in Iuliano genuino.





EPISTOLA PAULI PERFIDI QUI REBELLIONEM FECIT IN GALLIA. WAMBANO PRINCIPI MAGNO TOLETANO.

 * In nomine Domini. Flauius Paulus unctus [a 1Kb] rex Orientalis, Wambe [b 1Kb] regi Austri.

Si iam asperas et inhabitabiles montium rupes percircuisti [c 1Kb] , si iam fretosa [d 1Kb] siluarum nemora, ut leo fortissimus, pectore confregisti, si iam caprearum cursum, ceruorumque saltum, aprorum ursorumque edacitates radicitus edomuisti: si iam serpentum uel uiperarum uenena [e 1Kb] euomuisti; indica  nobis armiger, indica nobis, domine, siluarum et petrarum amice. Nam et omnia ista [f 1Kb] accubuerunt, et tu festinas ad nos uenire, ut [g 1Kb] nobis abundanter philomele uocem retexas. Et ideo, magnifice uir, ascendat cor tuum ad confortationem, et descende usque [h 1Kb] ad Clausuras, nam ibi inuenies Opopumpeum [i 1Kb] grandem, cum quo possis legitime concertare.





[HISTORIA REBELLIONIS PAULI.]



[a 1Kb] IN NOMINE DOMINI INCIPIT LIBER DE HISTORIA GALLIAE, QUAE TEMPORIBUS DIuAE MEMORIAE PRINCIPIS WAMBAE A DOMINO IULIANO TOLETANAE SEDIS EPISCOPO EDITA EST. In nomine sancte Trinitatis incipit Historia excellentissimi Wambe regis, de expeditione et uictoria [b 1Kb] qua rebellantem contra se prouinciam Gallie celebri triumpho predomuit. [1Kb]



TEXTUS LEGITIMUS.

 1. Solet uirtutis esse presidio triumphorum relata narratio, animosque iuuenum ad uirtutis attollere signum, quidquid glorie de preteritis fuerit predicatum. Habet enim ipsa humani moris instantia pigrum quemdam interne uirtutis affectum. Et inde est quod non tam citatior ad uirtutes, quam ad uitia procliuior reperitur. Que nisi [c 1Kb] iugi exemplorum utilium prouocatione instructa prestiterit [d 1Kb] , frigida remanet et torpescit. Hac de re, ut fastidiosis mentibus mederi possit relatio [e 1Kb] preterite rei, nostris temporibus gestum inducimus, per quod ad uirtutem subsequiua secula prouocemus.

2. Adfuit enim diebus [f 1Kb] nostris clarissimus Wamba princeps, quem digne principari Dominus uoluit, quem sacerdotalis unctio declarauit, quem totius  gentis et patrie communio elegit, quem populorum  amabilitas exquisiuit, qui ante regni fastigium multorum reuelationibus celeberrime predicitur regnaturus. Qui clarissimus uir, dum decedentis [g 1Kb] Recesuindi principis morte exsequiale funus solueret et lamenta [h 1Kb] , subito unam omnes in concordiam uersi, uno quodammodo tam [i 1Kb] animo, quam oris affectu pariter prouocati, illum se delectantes habere principem clamant; illum se nec alium in Gothis principari [i 1Kb] unitis uocibus intonant, et cateruatim, ne postulantibus abnuerit, sub pedibus [k 1Kb] obuoluuntur. Quos uir omni ex parte refugiens, lacrymosis [l 1Kb] singultibus interclusus, nullis precibus uincitur, nulloque uoto flectitur populorum. Modo non se suffecturum tot ruinis imminentibus clamans, modo senio sese [m 1Kb] confectum pronuntians: cum acriter reluctante  [n 1Kb] unus ex officio ducum quasi uicem [o 1Kb] omnium  acturus, audacter in medium minaci contra eum uultu prospiciens, dixit: Nisi consensurum te nobis promittas [a 1Kb] , gladii modo mucrone truncandum te scias. Nec hinc tandiu exibimus, quandiu aut [b 1Kb] expeditio nostra te regem accipiat, aut contradictorem cruentus hic hodie casus mortis absorbeat.

3. Quorum non tam precibus quam minis superatus, tandem cessit, regnumque suscipiens, ad suam eos [c 1Kb] pacem recepit: et tamen dilato unctionis tempore usque in nonum decimum diem, ne extra [d 1Kb] locum sedis antique sacraretur in principem. Gerebantur enim ista in uilla [e 1Kb] , cui antiquitas Gerticos nomen dedit, que fere centum uiginti millibus ab urbe regia distans, in Salmanticensi [f 1Kb] territorio sita est. Ibi enim uno eodemque die, scilicet in ipsis Kalendis  Septembris, et decentis regis uitalis terminus fuit, et pro subsequentis uiri iam dicti electione [g 1Kb] , illa quam premisimus, populi acclamatio exstitit. * Nam eumdem uirum quanquam diuinitus abinceps, et per anhelantia plebium uota, et per eorum obsequentiam, regali cultu iam circumdederant magna officia, ungi se tamen per sacerdotis manus ante non passus est, quam sedem adiret regie urbis, atque solum [h 1Kb] peteret paterne antiquitatis, in qua sibi opportunum esset et sacre unctionis [i 1Kb] uexilla suscipere, et longe positorum consensus [i 1Kb] in electione [k 1Kb] sui patientissime sustinere. Scilicet ne, citata regni ambitione permotus, * usurpasse potius uel furasse [l 1Kb] , quam percepisse a Domino signum tante glorie putaretur. Quod tamen [m 1Kb] prudenti differens grauitate,  [n 1Kb] nono decimo postquam regnum susceperat die Toletanam urbem ingreditur.

4. At ubi uentum est quo [o 1Kb] sancte unctionis susciperet signum in pretoriensi ecclesia, sanctorum scilicet Petri et Pauli, regio iam cultu conspicuus ante altare diuinum consistens, ex more fidem populis reddidit. Deinde curuatis genibus oleum benedictionis per sacri Quirici pontificis manus uertici eius [p 1Kb] refunditur, et benedictionis copia exhibetur, uti statim signum hoc salutis emicuit. Nam mox e uertice ipso, ubi oleum ipsum perfusum fuerat, euaporatio quedam fumo similis in modum columne sese erexit in capite, et e loco ipso capitis apis uisa est prosiliisse, que utique signum quoddam felicitatis secuture portenderet [q 1Kb] . * Et hec quidem premisisse  otiosum forte non erit: quippe ut posteris innotescat quam uiriliter rexerit regnum. Qui non solum nolens, sed tantis ordinibus ordinate percurrens, totius etiam gentis coactus impulsu, ad regni meruerit peruenire fastigium.

5. Huius igitur gloriosis temporibus, Galliarum terra altrix perfidie, infami denotatur elogio, que utique inestimabili infidelitatis febre uexata, genita a se infidelium depasceret membra. Quid enim non illa [r 1Kb] crudele uel lubricum, ubi coniuratorum conciliabulum, perfidie signum, obscenitas operum, fraus negotiorum, uenale iudicium, et, quod peius his omnibus est, contra ipsum Saluatorem nostrum et Dominum Iudeorum blasphemantium prostibulum habebatur? Hec enim terra suo, ut ita dixerim,  partu perditionis sue subimet preparauit excidium, et ex uentris sui generatione uiperea euersionis sue nutriuit decipulam. Etenim dum multo iam tempore his febrium diuersitatibus ageretur, * subito in ea unius nefandi capitis prolapsione turbo infidelitatis adsurgit, et conscensio [a 1Kb] perfidie per unum ad plurimos transit.

6. Huius enim caput tyrannidis Ildericum fama sui criminis refert, qui Nemausensis urbis curam sub comitali presidio agens, non solum nomen, sed titulum et opus sibimet infidelitatis asciuit, adiunctis prauitatis sibimet sue sociis, Gumildo Magalonensis sedis antistite detestando, et Ranimiro [b 1Kb] abbate. Is [c 1Kb] igitur criminis caput, dum per diuersos ignem sue infidelitatis accenderet, Nemausensis urbis  episcopum beate uite Aregium ad perfidie notam trahere nitebatur. Quem casto ore, constantique corde repugnantem suis consiliis cernens, et ordinis et loci dignitate priuatum, pondere uinculorum onustum, in Francie finibus Francorum manibus tradidit inludendum. Dein in sublati pontificis locum perfidie sue socium Ranimirum [d 1Kb] inducit episcopum. In cuius electione nullus ordo attenditur, nulla principis uel Metropolitani definitio prestolatur. Sed erecto quodam mentis superbe fastigio contra interdicta maiorum ab externe gentis duobus tantum episcopis ordinatur. Peracto temeritatis tante prouentu, trium horum hominum semina [e 1Kb] uirulenta perfidie, Ildericus scilicet, Gumildus, et Ranimirus,  terminos sibimet sue coniurationis statuunt, et a loco ubi uocabulum fertur Mons Cameli usque in Nemausum terram Gallie diuidunt, sueque coniurationi adsciscunt, quo utique infidelitas a fidelitate secerneretur [f 1Kb] . Collecta dein manu, ciues depopulantur, labores exhauriunt, omnisque prouincia Gallie depredatur.

7. Fama hec cucurrit ad principem, moxque ad exstinguendum seditiosorum nomen, exercitum per manum Pauli ducis in Gallias destinat. Qui Paulus tepenti [g 1Kb] cursu cum exercitu gradiens, morarum intercapedine exercitum fregit. Ipse quoque bello abstinuit, nec primos impetus in hostem direxit, talique studio animos iuuenum ab eo quo ardebant preliandi furore submouit. Sicque Paulus in Sauli  mentem conuersus, dum pro fide noluit proficere, officere conatus est contra fidem. Regni ambitione illectus, spoliatur subito fide. Promissam [h 1Kb] religiosi principis maculat caritatem, prestationis [i 1Kb] obliuiscitur patrie, et, ut quidam ait, tyrannidem celeriter maturatam secrete inuadit et publice armat. Agit hec arcano quodam consilio, ut affectatum fastigium regni ante queat uideri, quam sciri, allectis sibi perfidie sue sociis Ranosindo Tarraconensis prouincie duce, et Hildigiso sub Gardingatus adhuc officio consistente. Quod uotum peruersi desiderii, incredibili, ut ita dixerim, efficere celeritate intendens, collectis undique populis, simulate se pugnaturum contra seditiosos enuntiat. * Diem  statuit, locum proponit, quo Gallias expugnaturi [a 1Kb] accederent. * Quod uir uite uenerabilis, et sollicitudine saluande plebis idoneus, Argebadus cathedre Narbonensis antistes, subtilissima quorumdam relatione [b 1Kb] comperiens, ut pote tyranno, illi aditum ciuitatis intercludere nisus est. Sed nec hec quoque opinio latuit Paulum. Unde priusquam antistes ille que cogitauerat effectibus manciparet, subito prepropero [c 1Kb] cursu Paulus cum exercitu Narbonensem urbem ingrediens, insidias sui maturitate [d 1Kb] preuenit, portasque ciuitatis subdelegato armatorum presidio obserari [e 1Kb] precepit. Ubi dum circumfusa omnis exercitus multitudo collecta est, uipereum caput perfidie cum quibusdam sociis suis Paulus ipse in medio astitit, obiurgans primum  episcopum cur illi ciuitatis aditum intercludere niteretur.

8. Post hec tyrannidis sue consilium proditurus, diuerso fraudis argumento fidem populorum degenerans, et ad irrogandas iam fato Wambano principi iniurias animos singulorum inflammans, iurat ipse Paulus primum omnibus illum [f 1Kb] se regem habere non posse, nec in eius ultra famulatu persistere. Quin potius ait: Caput regiminis [g 1Kb] ex uobis ipsis [h 1Kb] eligite, cui conuentus omnis multitudo cedat; et quem in nobis principari appareat. Cui unus ex coniuratis maligni ipsius consilii socius Ranosindus Paulum sibi regem designat, Paulum sibi nec alterum [i 1Kb] populis regem mox futurum exoptat. At ubi  idem Paulus sui consilii accelerationem inspexit, consensionem illico proprie uoluntatis adhibuit, iurare etiam sibimet omnes cegit. Post hec regnum arripuit [i 1Kb] , et nefaria temeritate coniuratorum cateruam illam, quam armorum utilitate non cepit [k 1Kb] , perfidie opere ad se traxit. Nam Hildericum, Gumildum, uel Ranimirum, non difficili opere sue perfidie sociauit. Quid multa? Omnis Galliarum terra subito in seditionis arma coniurat, nec solum Galliam, sed etiam partem aliquam Tarraconensis prouincie sociam rebellionis sue attentat [l 1Kb] . Fit tamen tota Gallia repente conuenticulum perfidorum, perfidie speleum, conciliabulum proditorum [m 1Kb] . Ubi dum Paulus perfidie sue socios numerosiores efficere uellet, prolatis [n 1Kb] promissisque muneribus, Francorum Wasconumque  multitudines in auxilium sui pugnaturas adlegit, et intra Gallias cum multitudine hostium persistit, opperiens euentum gratissimi [o 1Kb] temporis, quo posset in Hispanias [p 1Kb] pugnaturus accedere, perceptumque regni fastigium uindicare.

9. Illo tunc tempore, cum hec intra Gallias agerentur, religiosus Wamba princeps feroces Wasconum gentes debellaturus aggrediens, in partibus commorabatur Cantabrie. Ubi cum de his que intra Gallias gerebantur, fama se ad aures principis deduxisset, mox negotium primatibus palatii innotuit pertractandum, utrumne possent in Gallias exinde pugnaturi accedere, an reuertentes ad propria collectis undique uiribus cum multiplici exercitu tam  longinqui itineris arriperent commeatum. In quo bicipiti consilio nutantes [a 1Kb] multos princeps ipse aspiciens, hac omnes [b 1Kb] communi [c 1Kb] admonitione alloquitur: »Ecce, ait, iuuenes, exortum malum audistis, et quo se munimine incentor seditionis huius armauerit, agnouistis. Preuenire ergo hostem necesse est, ut ante excipiatur bello, quam in suo crescat incendio. Turpe nobis sit, aut talibus dimicaturos in occursum non ire, aut domos nostras, priusquam intereant, repedare. Ignominiosum nobis uideri debet, ut qui rebelles nostros suis non potuit subiicere armis, repugnare audeat tante glorie uiris: et qui abiectissimam unius hominis pellem deuincere pro patrie quiete non ualuit, hostem audeat se prebere genti. Quasi effeminatos et molles nos usquequaque  diiudicans, qui utique nullis armis, nullis uiribus, nullisque consiliis eius tyrannidi resistere ualeamus. Que est enim perituro illi uirtus, si Francorum uiribus nobiscum decertando confligat? Notissima eorum nobis, nec incerta pugna est. Ergo turpe sit uobis eorum testudinem [d 1Kb] has acies expauescere, quorum nostis infirmiorem semper esse uirtutem. * Si autem [e 1Kb] coniuratione Gallorum nititur, uindicare tyrannidem uile putandum est, ut gesta nostra [f 1Kb] extremo  terre angulo cedant: et ii, in quibus dilatatum regnum porrigitur, horum motibus perturbentur, quos presidali semper uice defendunt. * Siue enim Galli, siue Franci sint, tante coniurationis, si placet, uindicandum existiment facinus [g 1Kb] : nos tamen [h 1Kb] armis ultricibus glorie nostre nomen uindicare debemus. Neque enim cum feminis, sed cum uiris nobis certandum est. Quanquam notissimum maneat, nec Francos Gothis aliquando posse resistere, nec Gallos sine nostris aliquid uirtutis magne perficere. Quod si alimentorum seu uehiculorum necessitudinem opponatis, gloriosius nobis erit, postpositis cunctis, triumphum in necessitatibus conquisisse, quam in abundantia bella exquisita conficere. Augustior enim semper uirtus plus tolerantie uires,  quam suffectus rei nobilitat. Exsurgite iam ad uictorie [i 1Kb] signum, nomen disperdite perfidorum. Dum calor est animi, nulla debet esse remoratio properandi. Dum ira animos urget [i 1Kb] in hostem, nulla nos debet retardatio impedire, quin potius, si fieri possit sine intermissione proficiscendi susceptum iter aggredi, multo facillime poterunt [k 1Kb] hostium nostrorum castra subuerti. Nam, ut quidam sapiens ait, ira presens ualet, dilata languescit. Non igitur  opus est retrouerti militem, quem impiger accessus belligerandi fecit [a 1Kb] esse uictorem. Directum ergo iter frustrare non opus est [b 1Kb] . Abhinc ergo uasconibus cladem illaturi accedamus, deinde ad seditiosorum nomen exstinguendum protinus festinemus.«

10. Ad quod dictum incalescunt animi omnium, exoptantque fieri que iubentur. Mox cum omni exercitu uasconie partes ingreditur, ubi per septem dies quaquauersum [c 1Kb] per patentes campos depredatio et hostilitas castrorum, domorumque incensio tam ualide acta est, ut uascones ipsi, animorum feritate deposita, datis obsidibus uitam sibi dari pacemque largiri, non tam precibus quam muneribus exoptarent. Unde acceptis obsidibus, tributisque solutis, pace composita, directum iter in Gallias profecturus  ascendit [d 1Kb] , per Calagurrem et Hoscam ciuitates transitum faciens. Dehinc electis ducibus in tres turmas exercitum diuidit: ita ut una pars ad Castrum Libye, quod est Cirritanie caput, pertenderet; secunda per Ausonensem ciuitatem Pyrenei media peteret; tertia per uiam publicam iuxta oram [e 1Kb] maritimam graderetur. Ipse tamen religiosus princeps cum multiplici bellantium manu precedentes subsequebatur. Sed quia insolens quorumdam e nostris motio non solum prede inhiabat, sed etiam cum incensione domorum adulterii facinus perpetrabat; tanto discipline uigore iam dictus princeps in his et talibus patratum uindicabat scelus, ut grauiora  in his [f 1Kb] supplicia illum putares impendere, quam si hostiliter contra illum egissent. Testantur hoc precisa quorumdam adulterorum preputia, quibus pro fornicatione hanc ultionis irrogabat iacturam. Dicebat enim: »Ecce iam iudicium imminet belli, et libet animam fornicari? Et credo ad examen pugne acceditis. uidete ne in uestris sordibus pereatis. Nam ego si ista non uindico, iam ligatus [g 1Kb] hinc uado. Ad hoc ergo uadam, et iusto Dei iudicio capiar, si iniquitatem populi uidens, ipsum [h 1Kb] non puniam. Exemplum hic [i 1Kb] prebere debet Heli sacerdos ille in diuinis Litteris agnitus, qui pro immanitate scelerum filios, quos increpare noluit, in bello concidisse audiuit. Ipse quoque filios sequens, fractis ceruicibus exspirauit. Hec igitur nobis timenda sunt, et ideo  si purgati maneamus a crimine, non dubium erit quod triumphum capiamus ex hoste.« Sub ista, ut premissum est, disciplina iam dictus princeps exercitum gloriose producens, moresque singulorum sub diuinis regulis tenens, prosperari [i 1Kb] sibi uidebat per incrementa dierum et dispositum belli, et uictoriam preliandi. Prima [k 1Kb] ex rebellione omnium ciuitatum Barcinona in potestate principis religiosi adducitur, deinde Gerunda subiicitur. Huius igitur memorate ciuitatis uenerabili uiro Amatori episcopo Paulus idem pestifer sub isto sensu scriptam epistolam miserat.

 11 »Audiui [a 1Kb] quod Wamba rex cum exercitu ad nos uenire disponat, sed cor tuum ex hoc non conturbetur. Neque enim hoc fieri [b 1Kb] puto. Et tamen quem primum de nobis ambobus tua [c 1Kb] Sanctitas cum exercitu uiderit accedentem, ipsum se dominum credat habere, et in eius debeat caritate persistere.« Hec miser ipse scripsit, nesciens [d 1Kb] quam iustum contra se iudicium protulit. Unde horum scriptorum uerba religiosus princeps sapienter coniiciens, dixisse fertur. »Non  Paulus in his scripturis suis [e 1Kb] a semetipso locutus est. Sed licet ignoranter, tamen prophetasse illum hic censeo.« Egressus igitur post hec princeps de Gerunda ciuitate, belligerosis incursibus [Fors., in curribus, ut infra, num. 27] gradiens, ad Pyrenei montis iuga peruenit. Ubi  duobus diebus exercitu repausante [f 1Kb] , per tres, ut dictum est, diuisiones [g 1Kb] exercitus Pyrenei montis dorsa ordinauit, castraque Pyreneica, que uocantur Caucoliberi, uulturaria, et Castrum Libye mirabili uictorie triumpho cepit [h 1Kb] , atque perdomuit. Multaque iis in castris auri argentique inuenta copia exercitibus [i 1Kb] in predam cessit. Nam in castrum quod uocatur Clausuras, missis ante se exercitibus, per duces duos irruptio facta est. Ibi [i 1Kb] quoque Ranosindus et Hildigisus cum cetero agmine perfidorum, qui ad defensionem Castri ipsius confluxerant [k 1Kb] , capiuntur. Sicque deuinctis post tergum manibus principi presentantur. Wittimirus tamen unus ex coniuratis  in Sordonia constitutus fuerat: qua nostros irrupisse [l 1Kb] persentiens, statim aufugit, et tante cladis nuntium Paulo in Narbonam perlaturus accessit. Que res granditer [m 1Kb] tyrannum pauidum reddidit. Princeps uero religiosus predictorum castrorum subiugato exercitu, in plana post transitum Pyrenei montis descendens, duobus tantum diebus exercitum in unum [n 1Kb] congregaturus exspectat.

12. At ubi e diuersis partibus collecta in unum exercituum [o 1Kb] multitudo percrebuit, standi mora nulla fuit. Sed statim per quatuor duces lectum numerum bellatorum ad expugnationem Narbone ante faciem suam mittit. Alium exercitum destinans, qui nauali prelio bellaturus accederet. Et quidem iam erant parui admodum dies, ex quo Narbona [p 1Kb] rebellis Paulus  seruiliter fugiendo excesserat, comperto quod tam feliciori [q 1Kb] prouentu pars religiosi principis pro peraret. Quam ciuitatem Paulus ipse sui iuris potestati astipulans, multiplici perfidorum presidio sepsit, summamque prelii Witimiro duci suo commisit. Quem cum nostrorum exercitus blanditer exoraret [r 1Kb] , ut ciuitatem sine sanguinis effusione contraderet, prorsus abnuit; obseratisque ciuitatis ipsius portis [s 1Kb] , e muro exercitum religiosi principis detestatur. In principem quoque ipsum maledicta congeminat, minisque exercitum proturbare [t 1Kb] conatur. Quod nostre partis multitudo non ferens, subita cordium accensione [u 1Kb] incanduit, et telorum iactu perfidorum ora  petiuit. Quid multa? immanis ab utrisque pugna conseritur, et uice sagittarum alternatim sibimet utreque partes obsistunt. Sed ubi a nostris desperatum est, non solum in muro pugnantes seditiosos sagittis configunt, sed tantos imbres lapidum intra urbem concutiunt, ut clamore uocum et stridore petrarum ciuitas ipsa submergi estimaretur. Unde ab hora fere quinta diei usque ad horam ipsius diei octauam acriter ab utrisque pugnatum est. At ubi incaluit nostrorum animus [a 1Kb] , uictorie dilectionem [dilationem] ferre non potuit [b 1Kb] , sed ad portas propius pugnaturus accessit [c 1Kb] . Tunc uictoriosa per Dominum manu portas incendunt, muris insiliunt, ciuitatem uictores ingrediuntur, in qua sibimet seditiosos subiiciunt. Ubi dum Wittimirus armata adhuc manu  ecclesiam peteret, accessu nostrorum turbatus, post aram beate uirginis Marie se uindicaturum non reuerentia [d 1Kb] loci miser, sed ultore gladio, testabatur: dextra tenens gladium, et mortem minitans singulorum. Ad huius ergo insanie tumorem [e 1Kb] protinus comprimendum, unus e nostris inter ceteros reiectis armis tabulam manu arripuit, et ferocissimo ictu sese ad illum direxit. At ubi tabula acriter nisus est super eum ingenti iactu percutere, mox in terram tremebundus prosternitur, protinus capitur, ferrumque illi de manu extrahitur. Moxque uiliter [f 1Kb]  tractus, pondere uinculorum arctatur, uerberibusque una cum sociis, cum quibus urbem nitebatur uindicare, afficitur.

13. Post hec deuicta subiugataque ciuitate Narbona, ad insequendum Paulum, qui se in Nemausum uindicaturus contulerat, iter dirigitur [g 1Kb] . Deinde Biterris [h 1Kb] et Agathe ciuitates illico subiugantur. In Magalonensi uero urbe Gumildus loci ipsius antistes, cum ad obsidionem sui circumfusum uideret exercitum, urbemque ipsam non tam ab his qui per terram [i 1Kb] pugnaturi accesserant, quam ab his cingi, qui nauale prelium acturi per maria commeauerant, huius rei clade perterritus compendii uiam arripuit, Nemausumque se cum Paulo socium intulit [i 1Kb] . Sed cum exercitus Hispanie Gumildum effugisse persensit, ciuitatem  mox Magalonensem non dissimili uictoria cepit [k 1Kb] . At ubi nostri directa acie Nemausensem urbem debellare contendunt, prima per quatuor duces preliandi facies cum electo pugnatorum agmine destinata est. Quorum lecta iuuentus triginta ferme millibus principem anteiret. Hi tamen [l 1Kb] nobili procursione in Nemausum, ubi Paulus cum Galliarum exercitu, uel Francorum conuentu se ad dimicandum contulerat, seditiosorum preuenientes [m 1Kb] insidias, cum nocte tota cursum festinati itineris confecissent, subito cum uergentis diei lux orta prodiret, apparuerunt [n 1Kb] simul  nostrorum acies armorum pariter et animorum apparatu disposite. Quas ubi e ciuitate conspiciunt, utpote cum paucis dimicaturi, in patentes campos armis eos se excepturos definiunt. Sed dolum [a 1Kb] suspicati insidiarum, eligunt potius intra urbem suis [b 1Kb] de muris bellum conficere, quam extra urbem improuisos casus patentis periculi [c 1Kb] sustinere, opperientes [d 1Kb] etiam ad auxilium sui aduentum gentium aliarum. Sed ubi sol refulsus est [e 1Kb] terris, consertum est bellum a nostris. Prima facies pugne, crepitantibus tubarum sonis, saxorum nimbo conficitur. Mox enim ut tubarum sonus increpuit, confluentes undique nostri cum fragore uocum muros urbis petrarum iactibus [f 1Kb] petunt, missilibus quibusque constitutos per murum spiculis sagittisque propellunt: cum tamen, et illi [g 1Kb] in nostros  ad resistendum multorum generum spicula iacerent [h 1Kb] . Sed quid dicam? Acrius ab utrisque pugna conficitur, equa lance ab utrisque certatur [i 1Kb] , equo etiam certamine preliatur. Non a nostris, non ab illis conserto certamini ceditur. Pugnatum est igitur toto illo die sub ancipitis [i 1Kb] mucrone uictorie.

14. Unus de incentoribus seditionum acriter instare pugnam aspiciens, e muro nostris insultaturus hec formans uerba, commentat: Quid hic, ait, instanter pugnantes consistitis morituri? Cur lares proprios non repetitis? An forte casum mortis ante occasum uite uestre excipere uultis? quin potius prerupta petrarum queritis, ubi uos abscondatis, cum [k 1Kb] facies auxilii nostri apparuerit [l 1Kb] . Condoluisse igitur me credite uobis, sciens euentum [m 1Kb] rei, et occursum solatii  superuenturum [n 1Kb] . Mihi enim res notissima manet, quam multiplicia nobis auxilia preliandi occurrant.  Tertia ergo dies est, quod exinde properans uenio. Proinde hoc noscens, miserabilis pompe uestre occasum contristatus exspecto. Principem illum uestrum, pro quo pugnaturi uenistis, alligatum uobis ostendam, conuiciis addicam, insultatione illudam. Non igitur pro eo uobis hic expedit tam immaniter decertare, quem forsan iam constat nostrorum insidiis interiisse. Et quod grauius est, dum uictoria patuerit nostra, nulla uobis erit de reliquo uenia. Hec dicens nostrorum animos non solum non terruit, sed acrius in preliandi furorem accendit. Propinquant ad murum; acrius quam ceperunt, in bellando [o 1Kb] consistunt, acriterque consertum innouant prelium.

15. His igitur peractis spatio [p 1Kb] totius diei, nox tandem finem prelio dedit. In ipso tamen primo feruore  diei, cum adhuc nostri infatigabili uirtute in preliando persisterent, rem mandant ad principem, sibique dirigi adiutoria petunt, non mediocri prouisione saluti proprie consulentes: scilicet ne aut externe gentis dolo preuenti, aut ab his cum quibus decertabant, defatigatis uiribus subruerent morituri. Et bene res acta est. Nam ubi princeps cognouit Paulum principem tyrannidis decertare cum nostris, nulla de reliquo mora fit. Mira ergo in ordinando celeritate per Wandemirum [q 1Kb] ducem electos de exercitu fere decem millia uiros ad auxilium pugnantibus destinauit, qui nocte tota peruigiles maturatum iter conficerent, et superuentu suo [r 1Kb] non tam hostem frangerent, quam nostrorum animos solaturi ocius preuenirent [s 1Kb] . Sed ubi defatigate custodum uigilie  hostem inclusum diu teneri iam quodammodo desperarent, subito missa sibi auxilia uident, illico somnus  ab oculis fugit, et gratulantibus animis receptis uiribus pugna definitur ab occursantibus [a 1Kb] .

16. Iam solis croceum liquerat aurora cubile, et stipata per murum hostilis multitudo prospiciens, uidet per serenam aciem luminum multiplices quam pridiana die uiderat, excreuisse acies pugnatorum. Iam tunc caput ipse tyrannidis Paulus ad tante rei uisionem in quadam prominenti specula [b 1Kb] conscensurus occurrit. Qui mox ut nostrorum acies dispositas uidit, illico, ut fertur, animo decidit, his uerbis enuntians: Recognosco, ait, omne hoc dispositum pugne ab emulo meo procedere: hic ipse est [c 1Kb] , nec alium puto: in suis eum [d 1Kb] dispositionibus recognosco. Hec et his similia dicens, animum reuocans ad uirtutem, suos ad bellandum accendit. Nolite, ait, pauore  turbari. Hec est enim [e 1Kb] tantum illa Gotthorum famosissima uirtus, que se uenire ad superandos nos solita temeritate iactabat. Hic principem, hic totum eius exercitum credite nunc adesse. Nihil de reliquo est quod timeatis. Famosa siquidem uirtus eorum antea fuit, et suis in defensionem, et aliis gentibus in terrorem. Nunc tamen omnis in illis uigor preliandi emarcuit; omnis scientia pugne defecit. Nullus illis bellandi mos, nulla conflictandi experientia subest.  uel si in unum conserti prelium conferant [f 1Kb] , ad definita illico euolabunt latibula, quia degeneres animi eorum pondus prelii sustinere non queunt. Quin potius hec que dico, cum preliari ceperitis, in meis uerbis ipsi probabitis. Nihil ergo est maius quod debeatis pauescere, cum et regem et exercitum ipsum hic uideatis adesse. Ad hec plerique ex suis astruebant, regem sine signis non posse procedere. Ad quod ille commentabatur [g 1Kb] , ideo illum cum bandorum signis absconditis accessisse, ut intellectum suis hostibus daret, alium adhuc exercitum superesse, cum quo ipse adhuc, utpote cum multiplici quam prius uenerat manu [h 1Kb] , post futurus accederet. Sed hec dum dicit, illusionem agit, fraudem componit [i 1Kb] , ut quos uirtute non ualet deuincere, dolo consilii humiliet  ad pauorem.

17. Necdum hec adhuc uerba compleuerat [i 1Kb] , et ecce subito e nostris bellorum concrepant tube [k 1Kb] bellumque adorsi, pridiane diei bellandi renouant faciem. Sed illi plus in muris quam in uiribus confidentiam uincendi locantes, intra urbem positi per murum iacula [l 1Kb] iactant, et rediuiua cum nostris iterum certamina innouant. Efferbuit itaque ab utraque parte incentiuum belli; sed acrius a nostris  uirtus patuit preliandi. Cum enim totis uiribus decertarent, et hostem intra urbem diuerso genere armorum confoderent, plerique de externe gentis hominibus acriter uulnerati, nostrorum uirtutem pariter et constantiam admirantes, Paulum adorsi sunt. »Non illam quam dicebas in Gothis preliandi segnitiem cernimus. Multam enim in illis audaciam, et uincendi constantiam uidemus. Hec que excepimus uulnera docent: inter cetera tam ualidos iactus in hostem proiiciunt, ut ante fragor ipse deterreat, quam percussio uitam exstinguat.« Quorum Paulus deterritus uerbis, multiplici iamiamque desperationis iaculo frangebatur.

18. Sed dum nostri constantius dominantes [a 1Kb] , uictoriam [b 1Kb] suam recrastinari dolerent, acriori animositate  insurgunt: uictos se per omnia deputantes, si cito non uincerent. Unde ferociori quam fuerant incensione commoti, usque in horam fere diei quintam continuis preliorum ictibus menia ciuitatis illidunt, imbres lapidum cum ingenti fragore dimittunt, supposito igne portas incendunt, murorum aditibus minutis irrumpunt. Deinde ciuitatem gloriose intrantes, uiam sibi ferro aperiunt. At ubi feroces nostrorum animos sustinere non possunt, intra Arenas, que ualidiori muro antiquioris edificii [c 1Kb] cingebantur, se muniendos includunt. Sed ubi uisum est illis quosdam a nostris [d 1Kb] insequi, qui se in predam inuoluerant, illico preuenti antequam se in castro illo Arenarum reciperent, iugulati sunt. Plerique tamen nostrorum e uulgo, qui prede inhiantes exstiterant, gladii peruentione concisi  [e 1Kb] sunt. * Non quo patenti [f 1Kb] uirtute inter plurimos hoc patrarent, sed quasi latrocinantium more, quos  claustris  * Arenarum ob predam propinquasse cognouerant, eo illos facilius prosternerent, quos diuisos nec duos in unum pariter inuenissent. *

19. Surgit etiam noua [g 1Kb] inter seditiosos ipsos seditio, et dum suspicione proditionis ciues ipsi uel incole ad suorum aliquos refugerunt, gladio uindice, hos in quibus suspicio uertebatur, interimunt: ita ut Paulus ipse proprium quemdam e suis et [h 1Kb] suorum manibus ante se iugulari prospiciens, suum esse uernulum [i 1Kb] lamentabili uoce clamaret, nec sic morituro in aliquo subueniret. Iam tamen et ipse exsanguis ac tremebundus effectus, a suis ipsis contemnitur, * ut obsecrare illum potius quam imperare ceteris extimares [i 1Kb] . * Nam suspectus iam ipse ab incolis cum ceteris qui de Hispania cum illo commeauerant,  habebatur, ne ille ad liberationem sui traditionem eorum excogitaret; Hispani uero ne irrogata incolis morte transirent ad principem. Quid multa? fit intra urbem miserabile spectaculum preliandi. Utrobique cadit pestilentiorum caterua, utrobique prosternitur, utrobique etiam iugulatur: quando ipsi qui nostrorum gladios effugiebant, suorum gladio peribant. Repletur itaque ciuitas permisto funere, et mortium cadaueribus humanorum [k 1Kb] . * Quocunque oculorum uisus excurreret, ita humane strages, ut occisi patebant animalium greges [l 1Kb] . Compita uiarum plena cadauere, reliquum terre concretum sanguine erat. * Miserabile funus patebat in domibus, et ubi domorum abdita perlustrasses, iacentes [m 1Kb] mortuos reperires. Per uias quoque urbis iacere hominum cadauera cerneres, minaci  quodam uultu, et ferocitate quadam immani, tanquam adhuc in ipsa bellorum acie positi. Erat [n 1Kb] tamen  color deformis, lurida pellis, horror immanis, fetor intolerabilis. Quidam etiam de ipsis iacentibus mortuis, qui lethalia exceperant uulnera mortis speciem simulabant, ut mortis euaderent causam: * cum tamen et uulneris iugulo, et famis confecti clade nec ipsi mortem euaderent, excepto uno, cui simulare mortem, uitam mercasse probatum est. *

20. Sed hec et his similia Paulus iam tyrannidis immanitate deposita cum magno cordis suspirio fieri deplorabat, cum nec hosti resistere, nec suis posset ullo modo subuenire. Accessit tamen ad eum insultaturus illi uir quidam e sua ortus familia. Quid hic, ait, assistis? Ubi sunt consiliarii tui, qui te ad istud perduxerunt [a 1Kb] calamitatis ludibrium? Quid tibi profuit contra tuos insurgere, cum nec tibi, nec tuis  nunc ualeas in tanta mortis clade prodesse? Hec dicens insultabat illi, non tam conuiciandi uoto, quam amaritudinis prouocatus studio. Sed cum ab illo [b 1Kb] blandis hortaretur sermonibus, ut dolori eius parceret, et confusioni confusionem non adderet; tandem et ipse in gradibus marmoreis consistens, in quibus ista illi insultaturus aduenerat, descensum concitum fecit, sicque in oculis ipsius Pauli circumuentus a suis, iugulatus occubuit. Quibus Paulus: Quid huic [c 1Kb] queritis? aiebat. Meus est, inquit, non pereat. Et ut reseruaretur, frequenti uocum lamentatione orabat. Sed iam contemptui habitus, quasi et ipse continuo moriturus, audiri non poterat. Tunc omnimoda desperatione permotus, regalia indumenta, que tyrannidis  ambitione potius quam ordine preeunte perceceperat, tabefactus deposuit. Miro occultoque Dei iudicio id agente, ut eodem die perceptum tyrannus regnum deponeret, quo religiosus princeps regnandi sceptrum a Domino percepisset. Erat enim dies illa Kalendarum Septembrium, in qua principem nostrum pridem [d 1Kb] constabat regale assumpsisse fastigium. Hec ergo est dies, in qua reuoluti anni orbita redeunte, irruptio patuit urbis. In hac presumpta [e 1Kb] a tyranno regalis deponitur uestis; in hac sanguinea infertur ultio inimicis.

21. Tertia igitur post hec iam dies aduenerat, cum Paulus ipse post noctis alta suspiria ultimum sui funus exspectat [f 1Kb] . Facto enim mane, cum his quos asseclas proditionis [g 1Kb] sue habuerat, uerbum  habere cepit, ut aut uale ultimum sibi dicerent, aut si possent, salutis sue adhuc in aliquo consulerent. Tunc Argebadus [h 1Kb] Narbonensis ecclesie presul, communi consilio ad principem mittitur, qui uitam rogaret, qui offensis ueniam precaretur. Nam oblatis Deo hostiis, iam in ipsis uestimentis, cum quibus dominici corporis et sanguinis gratiam communionis sancte perceperat, * in quibus non tam mortis extrema damna excipere quam insepultum se obuolui curaret. Quippe cui sepultura pro merito negaretur, si sue patrationis exciperet iugulum [i 1Kb] . Iam Argebadus antistes rogaturus ueniam, ab eis exierat. * Et ecce progressum celerem principis cum estimabili [i 1Kb] agmine pugnatorum quarto fere ab urbe milliario uidens,  occursurus [a 1Kb] eidem principi de equo desiliuit [b 1Kb] , humo prosternitur [c 1Kb] , ueniam deprecatur. In cuius occursu princeps equum paulisper tenuit, et ut erat misericordie uisceribus affluens, et ipse illacrymans, subleuari episcopum a terra precepit. Qui uir rursum erectus, lacrymarum singultibus interclusus, lamentabili uoce aiebat: Heu! [d 1Kb] peccauimus in celum et coram te, sacratissime princeps. Non sumus [e 1Kb] digni, quibus euentus pietatis tue occurrat, * quibus uenia conlata subueniat; * qui et promissam tibi maculauimus fidem, et in tanto prolapsionis deuoluti sumus scelere. Parcat oro tua pietas cito, ne gladius uindex reliquias nostrorum semineces exstinguat, ne plusquam cepit mucro animas petat. Iube iam exercitum cessare a sanguine, ciues ciuibus parcere.  Paruissimi quidem euasimus gladium, sed pro paruis ueniam deprecamur [f 1Kb] . Parce ergo nostris reliquiis, ut quia iam in ceteros nostrorum emanauit iugulum mortis, saltim remaneant quibus miserearis. Si enim prohibere cito nolueris cedem, nec ipsi quidem incole remanebunt ad urbis tuitionem.

22. His dictis commotus religiosus princeps, in lacrymis * non fuit inexorabilis. Quippe qui alto quodam cordis sui arcano sciret, sibi totum perire quidquid dicebatur periisse, si precanti ueniam non prestitisset. Hec igitur princeps precanti [g 1Kb] uiro uerba respondit. Certum tene, ait, quod dixero. * uictus precibus tuis, dono tibi animas quas petiisti.  Non illas ultore gladio perdam. Non hodie cuiusquam sanguinem fundam, * nec quandoque uitam exstinguam. * Quanquam talium offensa impunita non transeat. Cui uenerabilis uir diutine [h 1Kb] insistebat, ut quorum uitam sibi donasset, nullam in his iacturam ultionis exerceret. Sed princeps mox percito furore inclementior redditus: Iam ne, ait, alias atque alias conditiones mihi imponatis [i 1Kb] , cum uitam uuobis donasse sit satis. Tibi ergo soli me ex toto pepercisse sufficiat, pro reliquis uero nichil horum promitto. Ex hoc indignans quadam animi succensione efferbuit, et concita progressione triumpho potiturus uictorie properabat: * excursus legationum ante se destinans, ut nostri tandiu a bello abstinerent, quandiu omne robur exercitus cum principe ad  capienda interiora urbis accederet.

23. Festinato tandem profectionis itinere peruenit princeps ad urbem cum terribilis pompe exercituum admiratione. * Erant enim ibi bellorum signa terrentia. Cumque sol refulsisset in clypeis, gemino terra ipsa lumine coruscabat. Ipsa quoque radiantia arma fulgorem solis solito plus augebant. Sed quid dicam? que ibi fuerit exercituum pompa, quis decor armorum, que species iuuenum, que consensio animorum, explicare quis poterit? ubi diuina protectio euidentis signi ostensione monstrata est. uisus est [i 1Kb] enim, ut fertur, cuidam externe gentis homini angelorum excubiis protectus religiosi  principis exercitus esse, angelosque ipsos super castra ipsius exercitus uolitatione sue protectionis signa portendere. Sed paulisper hec et talia sub silentio relinquentes, suscepti operis ordinem exsequamur.

24. Cum enim in unum congregatum iam princeps sensisset exercitum, eminus ab urbe fere uno stadio positus, incredibili animi accensione permotus, disponit duces, subtegit plebes, diuidit acies, et quibus modis pugnam conficerent [a 1Kb] instruebat: * prius tamen disposita ut pridem fuerat, uirorum fortium acie, per iuga montium et oram maritimam [b 1Kb] , que Francie partibus coniunguntur, ut libera et expedita bellantium manus ocius decertandi precepta [c 1Kb] perficeret, quod [d 1Kb] nichil aduersum ab externis gentibus persensisset. * Tunc electos quosque de ducibus mittit, qui  et uiribus et animis prestantiores essent, ut Paulum ceterosque incentores seditionum eius a cauernis Arenarum abstraherent, in quibus se mortem fugientes absconderant. Nec mora: cum iussa factis explerent, extrahitur subito Paulus ipse cum suis [e 1Kb] de abditis Arenarum; sicque per murum depositus, uiliter contrectatur. Dein omnis illa insolens multitudo Galliarum [Gallorum] atque Francorum, que hinc inde contra nostros pugnatura confluxerat, cum immensis thesauris capta est et detenta. * Cumque caterua illa perfida cum rege suo capta iam in unum consisteret, dextera leuaque astante exercitu, * duo e ducibus nostris equis insidentes, protensis manibus hinc inde Paulum in medio sui constitutum innexas  capillis eius manus [f 1Kb] tenentes, pedisequa illum profectione oblaturi [g 1Kb] principi deferunt.

25. Quo uiso, princeps protensis cum lacrymis ad celum manibus ait: Te, Deus, collaudo Regem omnium regum, qui humiliasti sicut uulneratum superbum, et in uirtute brachii tui contriuisti aduersarios meos . Hec et his similia fletibus interclusus [h 1Kb] princeps aiebat [i 1Kb] . Sed mox tyrannus idem erectis oculis ut faciem principis uidit, statim se humo prostrauit, sibique cingulum soluit: iam quidem exanimis, et nimio pauore turbatus, quid sibi accideret non attendens. Spectabile quiddam oculis erat, quomodo de tam sublimi licet prerepti ordinis culmine in hac subita humiliatione et plena iam contumelia uenisset [i 1Kb] . Cernere erat magnum aliquid, quam facilis  [k 1Kb] fuerat rerum ipsa mutatio: tam cito uideres [l 1Kb] deiectum, quem pridem audieras gloriosum; et quem preterita dies adhuc regem tenuerat, tam precipiti lapsu concidere in ruinam. Impleta satis plene est in isto prophetalis illa sententia. uidi, inquit, impium superexaltatum, et eleuatum super cedros Libani. Et transiui [m 1Kb] , et ecce non erat: et quesiui eum, et non est inuentus locus eius. Quid multa? Cum iam ante equum principis Paulus ipse, uel ceteri huiusmodi factionis capti, perductique [n 1Kb] consisterent: Cur in tanto, ait, malo uesanie prorupistis, ut pro bonis mala mihi responderetis? Sed quid immorabor? Ite et estote sub custodiis deputati, quousque censura de uobis agitetur iudicii. uiuere enim uobis donabo, etiamsi non  mereamini. Tunc diuisos per exercitum omnes deputatis et [a 1Kb] sollicitis custodibus tradiit [b 1Kb] . Francorum tamen quique capti essent, digne tractari iubentur. Erant enim aliqui eorum nobilissimis parentibus geniti pro obsidibus dati. Ceteri uero * aliqui ex Francis, aliqui * ex Saxonibus [c 1Kb] erant, quos omnes in unum munificentia [d 1Kb] regali honoratos [e 1Kb] post decimam octauamque diem, qua capti fuerant, remittit ad propria, non debere dicens uictorem inclementem uictis existere.

26. Primo quippe die pridie [f 1Kb] Kalendarum Septembrium contra Nemausensem urbem a nostris initum est bellum. Sequenti die Kalendarum Septembrium ciuitatis ipsius irruptio facta est. Tertio quoque die, qui fuit [g 1Kb] quarto Nonarum Septembrium, Paulus tyrannus celebri captus detentione deuincitur. Sed  post hec religiosi principis animus de reparatione irrupte urbis sollicitus statim murorum caua reformat, incensas portas renouat, insepultis tumulum prestat, incolis ablatam predam restituens, et exulcerata queque publico erario fouens. Iubet tamen thesauri omnem quam ceperant [h 1Kb] copiam, diligentiori seruare custodia, non auaritie questu illectus, sed amore diuino prouocatus: scilicet ut res sacrate Deo facilius possent secerni [i 1Kb] , et cultibus diuinis restitui. Cumulauerat enim nefandissimus ipse [i 1Kb] Paulus peccato peccatum, dum tyrannidi adiungeret sacrilegium. * Nam ut quidam sapiens dicit, * nisi sacris ecclesiis intulisset spolium, non esset unde  suum floreret erarium. Unde factum est, ut uasa argenti  quamplurima de thesauris dominicis rapta, et coronam illam auream, quam diue memorie Reccaredus princeps ad corpus beatissimi Felicis obtulerat, quam idem Paulus insano capiti suo imponere ausus est: tota hec in unum collecta studiosius ordinaret secernere, et deuotissime, prout cuique competebat ecclesie, intenderet reformare.

27. Tertia iam post uictoriam uictoribus aduenerat dies, et Paulus ipse onustus ferro cum ceteris consedenti in throno principi exhibetur. Tunc antiquorum more curua spina dorsi uestigiis regalibus sua colla submittit, deinde coram exercitibus cunctis adiudicatur cum ceteris uniuersorum iudicio, ut mortem exciperet [k 1Kb] , qui mortem principi preparasset [l 1Kb] . Sed nulla mortis super eos illata sententia, decaluationis  tantum precipitur [m 1Kb] sustinere uindictam. Ferebatur tamen quorumdam opinio [n 1Kb] Francos quantocius ad ereptionem capti occurrere. Sed princeps occasionem cum Francis preliandi opperiens, nec solum istius cause, sed et preteritas gentis sue cupiens uindicare iniurias sustinebat quotidie animo forti exspectans illorum occursum: decertari modis omnibus parabatur [o 1Kb] : sed cum nulli Franci [p 1Kb] ad bellandum accederent, ipse potius [q 1Kb] illis se occursurum deuouerat, nisi maturato sui cordis suorumque optimatum reuocaretur consilio, ne disrupta pactionis inter utramque gentem promissio impetendi sanguinis esset occasio. Sed cum contra hos [r 1Kb] , ut dictum  est, bellum conficere moliretur, iam quarta dies effluxerat,  ex quo et Paulum ceperat [a 1Kb] , * et aduerse gentis occursum nichilominus sustinebat. * Sed nulla hostis presumptio, nullus euentus, nulla prorsus hostilis conuentio monstrabatur. Quippe cum et [b 1Kb] Francie munitissime urbes ium ultimum sui, ut ferebatur, excidium deplorarent, et ciues quique earum, ne a nostris preuenirentur, relictis urbibus longe lateque incertis sedibus uagarentur, latebrosis scilicet uitam compendiis munientes. Nam et religiosus princeps eminus a Nemausensi [c 1Kb] urbe in plana cum exercitu consistebat. Illic castra posuit, miraque celeritate muro firmissimo [d 1Kb] circumdedit. Ubi cum aduentum hostium sustineret, subito precurrenti nuntio audit unum e ducibus Francie nomine Lupum in Beterrensi territorio hostiliter accessisse. Unde *  quinta iam postquam Paulum ceperat [e 1Kb] die, de Nemausensi urbe * egressus, concita uelocitate cum exercitu properans, delatas inimici nisus est preuenire insidias. Sed Lupus ipse iuxta uillam cui Asperiano uocabulum fertur, regressum principis audiens, ita terrificatus aufugit, ut exercitus duci, et dux exercitui uideretur deesse. Non enim fugiendo [f 1Kb] , uel ipse suos sustinuit, uel sui eum potuerunt ullo modo assequi. Quippe quorum ita pauore dissoluta fuerant corda, ut non tam dispersis uiarum aditibus, quam montium preruptis elapsi pariter et currentes, utpote  iam gladios suis imminere ceruicibus cernerent, de compendio fuge uitam se lucrasse [g 1Kb] monstrarent [h 1Kb] . Multas scilicet predas in hac turbatione nostris exercitibus relinquentes, tam de hominibus qui eos sequi non poterant, quam etiam de iumentis siue substantiis, que multipliciter et [i 1Kb] plaustris sibi adduxerant suffectura. Et utique iam lecta bellantium manus a principe destinata poterat eos belligerosis in curribus [i 1Kb] assequi; sed tam sordida illorum exstitit fuga, ac etiam tam citata finium suorum occurrerunt latibula, ut quo fugerent, quo laterent atque consisterent, nulla omnino censerentur [k 1Kb] uestigia [l 1Kb] reliquisse.

28. Unde comperto princeps, quod Lupum cum ceteris inuenire non posset [m 1Kb] , placida progressione  Narbonam contendens, urbem uictor ingreditur. Ubi [n 1Kb] disrupta queque Narbonensis prouincie exesa, atque depasta, * que eidem terre magnis febribus anhelanti, depredatione nostrorum et incursione appulsa sunt, munere placat [o 1Kb] , * dispositione reformat, conciliis instruit. Statum quoque rerum mira pace componit. Lecta illic presidia bellatorum dimittit, radices ab ea omnis rebellionis detersit. Iudeos abegit, clementiores urbibus rectores instituit, per quos utique tanti mali placaretur offensa, et constuprata tantis sordibus terra nouo iudiciorum baptismate depurgata  remitteretur ad ueniam. * Nam in eo quod erecta Galliarum terra solito superbie fastus [a 1Kb] cothurno sese [b 1Kb] attollerat [c 1Kb] , ita inclementiori depredatione detrita [d 1Kb] est, et erasa nummis, atque depasta substantiis, ut merito per hoc credatur, quidquid rubiginis seu nequitiarum contraxerat, amisisse [e 1Kb] *.

29. Exhaustis deinde princeps Galliis, atque edomitis [f 1Kb] , securus directo [g 1Kb] ad Hispaniam itinere commeauit, nullos post se Gallorum motus formidans, nullas etiam Francorum pertimescens insidias: certa [h 1Kb] sciens neminem esse, qui aut de suis pugnas [i 1Kb] , aut de externis gentibus patraret insidias. Tanta enim uirtute animi atque constantia circumpositas [i 1Kb] barbarorum gentes non solum non extimuit, sed contempsit; ut etiam adhuc intra Gallias positus,  in locum qui Canaba nuncupabatur [k 1Kb] , cuncto exercitui, quod feliciter exissent, relatione gratifica satisfaceret; omnesque ab eo statim loco absolueret. Ipse quoque Elnam [l 1Kb] perueniens, duorum ibi dierum immoratione detentus est. Sicque exinde profectus, secundis potitus successibus Hispaniam rediit, sedemque sui solii sexto postquam inde commigrauerat mense repetiit. Et tamen sub quam [m 1Kb] celebri triumpho regiam urbem intrauerit, de inimicis exsultans, explicare necesse est: ut sicut ingentis eius glorie  signum secula secutura clamabunt, ita seditiosorum ignominia non excidat a memoria futurorum.

30. Etenim quarto fere ab urbe regia milliario Paulus princeps tyrannidis, uel ceteri incentores seditionum eius decaluatis capitibus, abrasis barbis, pedibusque nudatis, sub squalentibus ueste uel habitu induti, camelorum uehiculis [n 1Kb] imponuntur. Rex ipse proditionis [o 1Kb] preibat in capite omni confusionis ignominia dignus, et picea ex coriis [p 1Kb] laurea coronatus. Sequebatur deinde hunc regem suum longa deductione ordo suorum dispositus ministrorum, eisdem omnes quibus relatum est uehiculis insedentes, eisdemque inclusionibus [q 1Kb] acti hinc inde astantibus populis urbem intrantes. Nec enim ista  sine dispensatione iusti iudicii Dei eisdem accessisse credendum est. Scilicet ut alta ac sublimia confusionis eorum fastigia uehiculorum edoceret [r 1Kb] sessio pre omnibus subiecta, et qui ultra humanum morem astu mentis excelsa petierant [s 1Kb] , excelsiorem luerent consensionis [t 1Kb] sue iniuriam. Sint [u 1Kb] ergo hec insecuturis reposita [u 1Kb] seculis, probis ad uotum, improbis ad exemplum, fidelibus ad gaudium, infidis ad tormentum: ut utraque pars in contuitu [x 1Kb] quodam sese lectionis huius inspiciens, et que [y 1Kb] rectis semitis  graditur, prolapsionis casus effugiat; et que iam cecidit, in horum se hic semper proscriptionibus recognoscat.


 [a 1Kb] Finit de Paulo storia.



EADEM HISTORIA PROUT A LUCA TUDENSI FUIT INTERPOLATA.
[Ex mss. bibliothec. eccl. Tolet. et ex tomo Iu Hisp. illustr. p. 58.]
Hic incipit Iulianus episcopus Toletanus. TEXTUS TUDENSIS.


 1. Solet uirtutis esse animorum [p 1Kb] incitamentum triumphorum pulchra relatio, animosque nobilium ad uirtutis attollere signum, quidquid glorie de preteritis fuerit predicatum. Habet enim humani moris natura pigrum quemdam interne uirtutis affectum: unde contingit, quod non tam citatior ad uirtutes, quam ad uitia procliuior reperitur. Et nisi iugi exemplorum utilium instructa fuerit prouocatione assidua, frigida remanet et torpescit. Hac de re ut timidis et pigris mederi possit, relationem preterite rei nostris temporibus gestam inducimus: per quam ad uirtutem  subsequentia secula prouocemus.

2. Affuit in diebus nostris Bamba princeps clarissimus de regali sanguine ortus, quem digne principari Dominus [q 1Kb] uoluit, quem sacra unctio decorauit,  quem totius gentis et patrie communio elegit, quem populorum amabilitas exquisiuit: qui ante regni fastigia multorum reuelationibus [r 1Kb] preconio celebri predicatur. Antequam regnaret, dum decedentis [s 1Kb] Reccesuinthi regis morte exequiale funus solueret, inter ipsa lamenta [t 1Kb] in unam omnes concordiam uersi, uno affectu pariter prouocati, illum se desiderio habere principem clamant. Illum nec alium in Gothis posse principari unitis uocibus intonant: et cateruatim suis pedibus obuoluti, ut regimen regni suscipiant, instant cum lachrymis postulantes. At ille,  cuius mentem fortitudo firmauerat, nec lachrymis cedit, nec precibus uincitur, nec uoto flectitur populorum, modo se non suffecturum tot ruinis imminentibus clamans, modo senio confectum sese pronuntians.  Cui acriter reluctanti unus ex officio ducum audacter in medium prosiliit: et minaci contra eum uultu educto gladio prospiciens dixit: Nisi consensurum te nobis promittas, gladii huius mucrone modo truncandum te scias: nec hinc tandiu exibimus, quandiu aut expeditio nostra te regem accipiat, aut contradictionem cruentus hic hodie casus mortis absorbeat.

3. Quorum non tam precibus superatus quam minis, tandem cessit: regnumque suscipiens ad suam omnes pacem recepit. Et tamen ne citra locum sacre sedis Toletane regni sacram susciperet unctionem, distulit usque ad nonam decimam diem, ne uideretur ambitione usurpasse, uel furatum esse regni gloriam, sed potius signum tanti culminis a Domino percepisse. Gerebantur enim ista in uilla cui antiquitas Gerticos nomen dedit: que fere centum uiginti milliariis ab urbe regia distans in Salamanticensi territorio sita est. Ibi enim uno eodemque die scilicet in Kalendis Septembris, et decedentis [s 1Kb] regis uitalis terminus fuit, et dicti uiri electio subsecuta.

 4. Postquam autem Toletanam urbem ingreditur, et uentum est, quo sancte unctionis susciperet signum, regio iam cultu conspicuus, ante altare diuinum consistens, ex more catholicam fidem professus cum sacramento iurandi fidem populis reddidit: et mores bonos predecessorum regum atque leges firmauit. Deinde curuatis genibus oleum benedictionis per sacri primatis et pontificis Quirici [t 1Kb] manus uertici eius refunditur, et benedictionis copia exhibetur. Ubi hoc statim emicuit mirabile signum: nam mox e uertice ipso ubi oleum sanctum perfusum fuerat, euaporatio quedam fumo similis in modum columne sese erexit: et ex capite ipso apis uisa est prosiliisse, et eris alta petiisse: que utique signum fuit secuture felicitatis. Post hec quam gloriose regnum rexerit, non est nostre disserere ualitudinis [u 1Kb] .

5. Consistente igitur in quiete pacifica regno, Galliarum terra euersionis sue nutriuit decipulam. Etenim subito in ea unus turbo infidelitatis assurgit:  et consensio perfidie per unum ad plurimos transit:  atque rebellio contra regem et patriam agitatur.

6. Huius enim caput tyrannidis Hildericum esse, sui criminis infamia refert. Qui Nemausensis urbis curam sub comitali presidio gerens, non solum nomen, sed titulum et opus sibimet infidelitatis assumpsit, adiungens etiam sibi prauitatis sue socios Gumildum [i 1Kb] Magalonensis sedis detestandum antistitem, et Ramirum abbatem: quorum fauore in patriam Iudeorum gentem perfidam euocauit contra constituta regni Gothorum. Huius igitur criminis caput Hildericus, cum per diuersos ignem sue infidelitatis accenderet, Nemausensis urbis episcopum uite beate Aregium ad perfidie notam [k 1Kb] trahere nitebatur. Quem casto ore, constantique corde repugnare [l 1Kb] suis consiliis cernens, loci dignitate priuatum, pondere uinculorum onustum, in Francie finibus Francorum manibus tradidit illudendum: deinde in sublati pontificis locum sue perfidie socium Ramirum abbatem intrusit episcopum. In cuius electione nullus  ordo attenditur, nulla principis uel metropolitani definitio prestolatur: sed erecto superbie fastu, contra interdicta maiorum a duobus tantum pseudo-episcopis  ordinatur. Peracto tempore temeritatis  prouentu Hildericus, Gumildus [m 1Kb] , atque Ramirus terminos sibimet sue coniurationis statuunt, et a loco ubi uocabulum dicitur mons Cameli, usque in Nemausum terram Gallie diuidunt, suete [n 1Kb] coniurationi associant. Ab infidelitate fidelitas superatur [o 1Kb] . Collecta dein manu ciues depopulantur [p 1Kb] , labores exterminant [q 1Kb] , opes exhauriunt, et totam prouinciam Gallie depredantur.

7. Cucurrit hec fama ad principem Bambanem, qui mox ad exstinguendum seditiosorum nomen, exercitum per manum Pauli ducis, qui erat de Grecorum nobili natione, in Gallias destinauit. Qui Paulus tepide cum exercitu gradiens, a bello abstinuit, et studio quo ualuit animos militum ab eo quo ardebant preliandi furore submouit, et promissam religioso principi fidem omnimode uiolauit. Egit hoc arcano quodam consilio, ut ad affectatum perueniret fastigium, allectis sibi perfidie sue sociis Ranosindo Tarraconensis prouincie duce, et Hildigiso [r 1Kb] sub Gardingatus adhuc officio consistente.  Quod uotum peruersi sui desiderii incredibili efficere celeritate intendens, collectis undique populis simulate se pugnaturum contra seditiosos  enuntiat. Quod uir uite uenerabilis Argebaudus [q 1Kb] Narbonensis antistes subtilissima quorumdam relatione ut comperit, aditum illi ciuitatis intercludere nisus est. Sed nec ista opinio latuit Paulum: unde priusquam Argebaudus, quod cogitauerat effectibus manciparet, subito propero cursu Paulus cum exercitu Narbonensem urbem ingrediens, portas ciuitatis sub suorum armatorum presidio obseruari precepit. Ubi dum circumfusa omnis exercitus multitudo collecta est, uipereum caput perfidie cum quibusdam sociis suis Paulus ipse medio astitit, obiurgans prius episcopum cur illi ciuitatis aditum intercludere niteretur.

8. Post hec tyrannidis sue consilium proditur, et diuerso fraudis argumento fidem populorum degenerans, ad irrogandas iam sancto Bambe regi iniurias animos singulorum inflammat. Iurat principio ipse Paulus, se nullo modo illum regem posse habere, nec in eius consistere ulterius famulatu: et etiam addidit dicens: Caput regiminis ex uobis ipsis eligite,  cui omnis multitudo cedat, et qui in uobis appareat deuote et humiliter principari. Cui unus ex coniuratis maligni ipsius consilii socius Ranosindus applaudens, Paulum sibi regem designat, Paulum sibi nec alterum  populis regem futurum exoptat. Ad hec ceteri coniurationis conscii Paulum regem acclamant, et totius populi animos ad sua uota inclinant. At ubi idem Paulus sui consilii accelerationem inspexit, consensum illico proprie uoluntatis adhibuit: et iam re sibi omnes cegit. Post hec Paulus regnum arripuit: et nefaria temeritate coniuratorum cateruam illam, quam armorum uirtute non cepit, opere perfidie ad se traxit. Nam Hildericum comitem, et Gumildum atque Ramirum pseudepiscopos absque difficultate sue perfidie sociauit: et tota prouincia Gallie subito in coniurationis arma concurrit. Nec solum Gallia, sed et pars Tarraconensis prouincie cothurnum rebellionis attentat. Fit tota Gallia repente conciliabulum perfidorum, parata mori pro defensione perfide prauitatis. Paulus autem dum iniquitatis sue socios multiplicatos numero laboraret efficere, datis promissisque multis muneribus, Francorum uasconumque nimiam multitudinem in sui auxilium congregauit, et exspectabat tempus opportunum, quo posset  in Hispaniam pugnaturus accedere, prereptumque regni fastigium uindicare.

9. Cum hec in Galliis agerentur, gloriosus rex Bamba uascones rebellantes debellaturus aggrediens,  in partibus Cantabrie morabatur. Ubi dum de iis que in Galliis gerebantur, nuntium celerem recepisset, mox negotium primatibus palatii innotuit pertractandum: utrum possent exinde in Gallias pugnaturi accedere, an reuertentes ad propria, et collectis undique uiribus, cum multiplici exercitu itineris tam longinqui arriperent comeatum. In quo bicipiti consilio nutantes multos princeps aspiciens, hac omnes admonitione alloquitur dicens: Ecce, iuuenes, exortum  malum audistis: et quo se munimine incentor seditionis huius ornauerit, agnouistis. Preuenire ergo hostem necesse est, ut ante preueniatur bello, quam in suo crescat incendio. Turpe sit talibus dimicaturi in occursum non ire: aut domos nostras, priusquam intereant, repedare. Ignominiosum nobis uideri debet, ut Paulus patrie proditor, qui rebelles nostros non potuit armis subiicere, tante glorie uiris audeat repugnare. Et qui abiectissimam et imbellem gentem deuincere non ualuit pro quiete patrie, Gothorum militie hostem audeat se prebere. Quasi effeminatos et molles nos usquequaque [l 1Kb] diiudicans, qui utique nullis uiribus, nullis armis, nullisque consiliis eius tyrannidi resistere ualeamus. Reuera animositatem et uirtutem Gothice gentis bellorum triumphis a seculo orbis expertus est uniuersus: et que erit perituro illi uirtus, et si [m 1Kb] Francorum uiribus nobiscum decertando confligat? utique notissima eorum nobis neque incerta est pugna, sepius enim a Gothis contra hostes defensionis auxilium magnis  precibus impetrarunt. Igitur turpe sit uobis eorum acies uel ad horam expauescere: quorum nostis infirmiorem semper esse uirtutem. Et siue Galli siue Franci sint, tante coniurationis uindicandum sentiant facinus: quia armis ultricibus glorie nostre nomen uendicare [n 1Kb] debemus. Tamen non cum feminis, sed cum uiris uobis certandum est, quanquam notissimum maneat, nec Francos Gothis aliquando posse resistere, nec Gallos aliquid sine illis uirtutis  perficere. Quod si alimentorum seu uehiculorum necessitatem opponitis, scitote quia gloriosius est triumphum in necessitatibus conquisisse, quam in abundantia bella exquisita conficere. Angustius enim semper est, quod plus tolerantia quam suffectus rei nobilitat. Exsurgit etiam ad uictorie signum nomen disperditum perfidorum. Gallorum ingratuitas uestrum inflammet animum, quia Franci illos semper seruitute miserabili oppresserunt, quos Gothi dederunt bellicis gladiis nobilissime libertati. Dum ergo calor est animi, nulla debet esse remoratio properandi. Dum ira animos urget, nulla nos debet retardatio impedire. Quin potius si fieri posset sine intermissione proficiscendi susceptum iter aggredi, multo facilius poterimus [o 1Kb] hostium nostrorum castra subuertere. Nam, ut quidam sapiens ait, ira presens ualet, dilata languescit. Et illud: Nocuit differre paratis. Non igitur opus est retro uerti militem, quoniam impiger accessus belligerandi facit esse uictorem. Adhuc [p 1Kb] ergo uasconibus cladem illaturi accedamus. Deinde ad  seditiosorum nomen exstinguendum protinus festinemus.

10. Cum hec peroraret Bamba rex [l 1Kb] prudentissimus, inualescunt animi omnium, et ardenter exoptant fieri, quod iubentur, et statim omnis exercitus uasconie partes ingreditur: ubi per septem dies usquequaque per patentes campos depredatio et hostilitas castrorum domorumque incensio tam ualide acta est, ut uascones feritate deposita uitam sibi dari, datis obsidibus pacemque largiri, non tam precibus quam muneribus exoptarent. Unde acceptis obsidibus, tributisque solitis, et pace composita, directo itinere in Gallias profecturi accedunt, per Calafurram [m 1Kb] et Oscam transitum facientes. Post hec rex Bamba electis ducibus [n 1Kb] , in tres turmas exercitum diuidit, ita ut una pars ad castrum Libie, que est Aquitanie caput, tenderet. Secunda per Ausonensem ciuitatem Pyrenei media peteret. Tertia uero per uiam publicam iuxta ora maritima graderetur. Ipse etiam religiosus princeps cum multiplici bellantium manu  subsequebatur. Sed quia insolens quorumdam ex nostris motio non solum prede inhiabat, sed etiam cum incensione domorum adulterii facinus perpetrabat, tanto discipline uigore iam dictus princeps de his et quibusdam aliis uitiis scelus uindicabat nequiter perpetratum, ut grauiora in iis supplicia illum putares impendere, quam si hostiliter contra illum egissent. Testantur hec ab illis adulteris abscissa  membra uirilia, quibus pro fornicatione hanc ultionis irrogabat iacturam. Dicebat enim: Ecce iam iudicium imminet belli, et libet fornicari, ut Deus ad iracundiam prouocetur? Ut credo ad examen pugne acceditis, uidete ne in uestris sordibus pereatis. Nam ego si ista non uindico, iam ligatus hinc uado [o 1Kb] . Ad hec ergo uadam, ut iusto Dei iudicio capiar, si iniquitatem populi uidens, ipsam non puniam. Frustra enim pergit ad bellum ut uincat, quem iniquitas comitatur. Exemplum uobis prebere debet, quod Heli sacerdos ille in diuinis litteris eruditus, qui pro sceleribus neglexit filios increpare, et ideo illos in bello didicit concidisse: ipse quoque filios sequens, fractis ceruicibus exspirauit. Hec igitur nobis timenda sunt, et ideo si purgati maneamus a crimine, non erit dubium quod triumphum capiamus ex hoste. Sub ista, ut premissum est, disciplina princeps Bamba exercitum gloriose perducens, mores singulorum sub diuinis tenens regulis, prosperari sibi uidebat per incrementa dierum dispositum belli  et uictoriam preliandi. Sicut enim erat regali Gothico clarissimus genere, sic erat magnanimus mente, sic et abundans scientia litterali [p 1Kb] . Itaque prima ex rebellione omnium ciuitatum Barcinona in potestate principis religiosi adducitur, deinde Gerunda subiicitur. Huius ciuitatis uenerabili uiro Amatori episcopo Paulus pestifer sub isto sensu miserat epistolam scriptam.

 »11. Audiui quod Bamba rex cum exercitu ad nos uenire disponat. Sed cor tuum non turbetur, nec enim hec fieri puto. Et tamen quem primum de nobis ambobus tua [u 1Kb] Sanctitas cum exercitu uiderit accedentem, ipsum se credat habere dominum [x 1Kb] , et in eius debeat persistere caritate.« Hec miser scripsit, nesciens quod iustum contra se iudicium protulit. Unde horum scriptorum uerba rex Bamba sapienter coniiciens, dixit: »Non in his scriptis Paulus a semetipso locutus est, sed licet ignoranter, tamen illum censeo prophetasse.« Egressus igitur post hec princeps de ciuitate Gerunda belligerosis incursibus gradiens ad Pyrenei montis iuga peruenit, ubi duobus diebus exercitu repausato, per tres diuisiones, ut dictum est, exercitus Pyrenei montis dorsa adiuit [y 1Kb] , et castra Pyrenaica que uocantur Caucoliberum, uulturariam, et Libiam [z 1Kb] mirabili uictorie triumpho cepit, atque perdomuit, multam copiam in his castris auri et argenti reperit, que copiosis  exercitibus in predam cessit. Excusserat manus suas ab omni munere, unde preliantium animos accendebat ad uictoriam obtinendam. Castrum etiam quod  uocatur Clausuras, missis ante se exercitibus, per duces duos facta irruptione cepit: ibique Ranosindum, Hildigisum cum cetero agmine perfidorum, qui ad defensionem castri conuenerant, exercitus capit, atque deuinctis post tergum manibus eos principi representat. Witimirus unus ex coniuratis, qui se in Sordoniam clauserat, nostros irrupisse persentiens, statim fugit, et tante cladis nuntium Paulo Narbonam perlaturus accessit. Que res grandi timore tyrannum concussit. Princeps uero religiosus, predictorum castrorum exercitu subiugato, in plana post transitum Pyrenei montis descendens, duobus tantum diebus exercitum ad unum congregaturus exspectat.

12. At ubi e diuersis partibus collecta in unum multitudo percrebuit, statim per quatuor duces electum numerum armatorum ad expugnationem Narbone ante faciem suam mittit, alium exercitum destinans, qui nauali prelio accederet bellaturus. Et  quidem iam erant pauci dies ex quo de Narbona rebellis Paulus recesserat seruiliter fugiendo, comperto quod tam feliciori prouentu pars religiosi principis  properaret. Quam ciuitatem Paulus muniuit presidio multiplici perfidorum, et Witimiro duci suo commisit. Quem cum nostrorum exercitus blanditer hortaretur, ut ciuitatem sine sanguinis effusione traderet, prorsus renuit: obseratisque ciuitatis portis, muro uiua uoce nostrorum exercitum conuitiis detestatur. In principem quoque religiosum maledicta congeminat, minisque conatur exercitum perturbare. Quod nostre partis animositas non ferens, subita cordium accensione incanduit: et telorum iactu perfidorum ora petiuit. Immanis ab utrisque pugna conseritur: et sagittis alternatim sibimet partes obsistunt. Sed ubi ab utrisque fortiter agitur, tantos imbres lapidum nostri intra urbem coniiciunt, ut clamore uocum et collisione petrarum ciuitas subuerti existimaretur [o 1Kb] : unde ab hora fere quinta diei usque ad [* 1Kb] octauam horam fundibulorum instantia acriter [* 1Kb] a nostris pugnatum est. Incanduit itaque nostrorum animus, uictorie dilationem ferre non ualens, et ad portas propius pugnaturus accessit. Tunc uictoriosa per  Deum manu portas incendunt, et ciuitatem uictores ingrediuntur. Ubi dum Wictimirus [p 1Kb] adhuc armata manu ecclesiam peteret, accessu nostrorum turbatus, post aram Dei Genitricis se uindicaturum non reuerentia loci miser, sed [q 1Kb] ultore gladio testabatur, dextera tenens gladium, et mortem minitans singulorum. Ad cuius ergo insanie tumorem protinus comprimendum, unus ex nostris tabulam manu arripuit,  et ferocissimo ictu se ad illum direxit. At ubi tabula nisus est eum ingenti iactu percutere, mox in terram tremebundus prosternitur, protinusque capitur, et ferrum illi de manu extrahitur: uiliter tractus pondere uinculorum arctatur, uerberibusque una cum sociis, quibus [r 1Kb] urbem nitebatur uendicare, afficitur.

13. Post hec deuicta subiugataque Narbona, ad insequendum Paulum, qui se in Nemausum contulerat, iter dirigitur. Deinde Beterris [s 1Kb] [Biterris] et Agathe ciuitates illico subiugantur. In Magalonensi uero urbe Gumildus loci ipsius antistes, cum ad obsidionem sui circumfusum uideret exercitum, urbemque ipsam non tam ab iis qui per terram pugnaturi accesserant, quam ab iis cingi qui nauale prelium acturi per mare commeauerant: huius rei clade perterritus compendii uiam arripuit, Nemausumque se cum Paulo contulit. Sed cum exercitus Hispanie Gumildum fugisse persensit, ciuitatem mox Magalonensem non dissimili uictoria cepit: et directa acie Nemausensem  urbem debellare contendit. Prima per quatuor duces preliandi facies cum electo pugnatorum agmine destinata est: quorum robusta iuuentus triginta ferme millibus principem anteibat. Hic idem nobili precursu Nemausum, ubi cum Paulo Francorum exercitus se ad uindicandum contulerat [t 1Kb] nostri tendentes, cum nocte tota cursum festinati itineris confecissent, subito cum diei lux orta prodiret, apparuere  nostrorum acies armorum pariter et animorum apparatu disposite. Quas ut e ciuitate conspiciunt, utpote dimicaturi cum paucis in patentes campos armis eos expetendos definiunt: sed insidiarum dolos suspicati eligunt potius intra urbem siti de muris bellum conficere, quam extra urbem improuisos casus, et pericula sustinere: et exspectare auxilium promissum gentium aliarum. Ubi autem sol refusus est, consertum est bellum a nostris clangentibus tubis, sagittisque ac lapidibus hostes in manu ualida ferientes. Resistunt perfidi, et ad instar guttarum pluuie petras et spicula iaciunt. Acrius ab utrisque pugna conficitur, equo certamine preliatur. Nec a nostris nec ab illis certamini ceditur: et tota die illa sub ancipiti sorte certatur.

14. Sed unus de incentoribus seditionis acriter pugnans, aspiciens e muro, nostris insultans, hec uerba commentat: Quid hic, ait, instanter pugnantes  consistitis morituri? Cur lares proprios non repetitis? an forte [t 1Kb] casum mortis ante tempus excipere uultis?  Quin potius prerupta petrarum non queritis, ubi uos abscondatis, cum facies auxilii nostri apparuerit? Condolere me credite uobis, sciens occursum solatii peruenturi nobis. Mihi res notissima manet, quod multiplicia nobis auxilia preliandi occurrant. Tertia dies est ex quo inde properans uenio. Quapropter hoc sciens, miserabilis pompe uestre occasum contristatus exspecto: et principem uestrum, pro quo pugnaturi uenistis, uobis ligatum ostendam. Non igitur pro eo uobis hic expedit tam superuacue decertare, quem forsan iam constat nostrorum insidiis interiisse. Et quod grauius est, dum patuerit uictoria nostra, nulla erit de reliquo uobis uenia. Hec dicens, nostrorum animos non solum non terruit, sed acrius in preliandi furorem accendit. Propinquant ad murum. Acrius quam ceperant, in bellando consistunt: acriterque consertum innouant prelium.

15. His igitur actis per spatia totius diei, nox tandem  finem prelio dedit. In ipso tamen primo feruore diei, cum adhuc nostri infatigabili uirtute in preliando  persisterent, remandant ad principem, sibique dirigi auxilium petunt, non mediocri prouisione saluti proprie consulentes: scilicet, ne aut extranee gentis dolo preuenti, aut aliis, cum quibus decertabant, subruerent, uiribus fatigati. Et bene res acta est: nam ubi princeps cognouit cum nostris Paulum tyrannum  decertare, nulla de reliquo mora fuit: et per Wandemirum ducem electos de exercitu decem millia uiros ad auxilium pugnantibus destinauit: qui nocte tota peruigiles maturatum iter conficerent, et superuentu suo non tam [m 1Kb] hostem frangerent, quam nostrorum animos solaturi ocius peruenirent. Ubi autem auxilium sibi missum nostri aspiciunt, nimia letitia confortati illi [n 1Kb] uires sumunt, et statim ab omnibus [o 1Kb] pugnandi definitur occursus.

16. Iam aurora apparere inceperat, et stipata per murum hostilis prospiciens multitudo uidet per serenam aciem luminum multiplices, quam pridiana die uiderat, excreuisse acies pugnatorum. Iam tunc caput perfidie Paulus ad tante rei uisionem in quodam preminenti loco conscensurus occurrit. Qui mox ut nostrorum acies dispositas uidet, animo decidit, his uerbis pronuntiando: Recognosco, inquit, hoc [p 1Kb] dispositum pugne ab emulo meo procedere. Hic ipse est, nec alius, puto: in suis enim eum dispositionibus  recognosco. Hec et his similia dicens, animum reuocans, uerbis suasoriis suos cepit confortare dicens: Nolite pauore turbari. Hec est tantum Gotthorum illa famosissima uirtus, que se uenire ad superandos nos solita temeritate iactabat. Hic principem, hic totum eius exercitum credite nunc adesse. Nihil est  quod de reliquo timeatis: famosa siquidem uirtus Gotthorum antea fuit, et suis in defensionem et aliis in timorem: nunc autem omnis in illis [q 1Kb] preliandi uirtus emarcuit, omnis scientia pugne defecit. Nullus illis bellandi mos, nulla conflictandi experientia subest. Quod si in unum conserti [r 1Kb] prelium conserant,  ad definita statim euolabunt latibula: quia degeneres eorum animi pondus prelii nequeunt sustinere; sed potius hec que dico, cum preliari ceperitis, in meis uerbis actu probabitis. Nihil ergo est de cetero quod pauescere debeatis, presertim cum regem et totum exercitum eius hic uideatis adesse. Ad hec plerique ex suis astruebant, regem sine uexillis signorum non posse procedere. Ad quod ille dicebat, ideo illum bandorum signis absconditis accessisse, ut intellectum suis hostibus daret alium adhuc exercitum superesse, cum quo ipse post futurus accederet. Sed hec tota, dicit, illusio agit fraus: ut quos uirtute non ualet deuincere, dolo consilii humiliet ad pauorem.

17. Necdum Paulus hec uerba compleuerat, et ecce subito a nostris bellorum concrepant tube, bellumque adorsi, pridiani diei decertandi faciem innouant. Sed illi plus in muris quam in uiribus uincendi locantes confidentiam, intra urbem per murum spicula iactant, et rediuiua cum nostris iterum  certamina innouant. Efferbuit itaque ab utraque parte incentiuum [s 1Kb] belli, sed acrius a nostris uirtus patuit preliandi. Cum autem totis uiribus decertarent, et hostem intra urbem diuerso genere armorum prosternerent; plerique ex iis, qui erant uulnerati, Gotthorum uirtutem pariter ac constantiam admirantes,  Paulum adorsi sunt dicentes: Non illam quam dicebas, in Gotthis bellandi segnitiem cernimus: multam enim in illis audaciam et uincendi uidemus constantiam. Hec que excipimus uulnera docent, quod tam ualidos ictus in hostem proiiciunt, et ante fragor ipse deterret, quam percussio uitam exstinguat. Quorum Paulus deterritus uerbis, multiplici desperationis iaculo frangebatur [o 1Kb] .

18. Gotthi uero constantius dimicantes, uictoriam suam recrastinari dolentes, acriori animositate insurgunt uictos se per omnia reputantes, si cito non uincerent. Unde ferociori quam fuerant incensione commoti, usque in horam diei quintam continuis preliorum ictibus muros ciuitatis illidunt: imbres lapidum fundibularii cum ingenti fragore dimittunt, suppositoque igne portas incendunt et muros [p 1Kb] irrumpunt. Deinde ciuitatem gloriose intrantes, uiam sibi ferro aperiunt. At ubi feroces nostrorum animos sustinere  non possunt, intra Arenas, que ualidiori muro antiquioris edificii cingebantur, se muniendos includunt. Sed ubi nostri hoc persenserunt, post eos fortiter  insequentes, plures eorum antequam se in castro Arenarum reciperent, gladio ancipiti peremerunt. Plerique tamen e uulgo nostrorum, qui prede inhiabant, gladio concisi sunt.

19. Surgit et noua inter seditiosos seditio: et dum suspicionem proditionis ciues ipsi uel incole ad suorum aliquos referunt, gladio uindice hos in quibus suspicio uertebatur, interimunt. Erat siquidem ualida perturbatio, ita ut Paulus proprium quemdam de suis [q 1Kb] manibus suorum ante se iugulari prospiciens, suum esse uernulam lamentabili uoce clamaret, nec sic morituro in aliquo subueniret, unde effectus exsanguis et tremebundus, a suis ipsis omnino contemnitur. Nam suspectus et ipse ab incolis cum ceteris qui de Hispania cum illo commeauerant, habebatur; ne ille ad liberationem sui eorum excogitaret traditionem: Hispani uero ne irrogata incolis morte ad religiosum transirent regem. Quid multa? Fit intra urbem, miserabile  spectaculum preliandi: utrobique cadit perfidorum caterua, utrobique prosternitur, utrobique iugulatur; et qui nostrorum gladios euadebant, armis  suorum peribant. Repletur itaque ciuitas permisto funere mortuorum cadaueribus humanorum. Miserabile etiam funus erat in domibus: et ubi domorum abdita perlustrasses, patentes mortuos reperires: per uias [k 1Kb] quoque et plateas urbis iacere hominum cadauera cerneres minaci quodam uultu et ferocitate immani, tanquam essent adhuc in ipsa bellorum acie positi. Erat tamen color deformis, cutis lurida, horror immanis, fetor intolerabilis. Quidam etiam de ipsis iacentibus adhuc uiuis, qui exceperant lethalia uulnera mortis, speciem mortuorum simulabant, ut mortem euadere possent.

20. Hec et his similia Paulus fieri uidens, tyrannidis ferocitate deposita, magna cordis anxietate ac miseria stringebatur: cum nec hosti resistere, nec suis posset in aliquo subuenire. Accessit tamen ad eum insultaturus illi uir quidam ortus ex familia sua. Quid hic, ait, assistis? Ubi sunt consiliarii tui, qui te ad istud perduxerunt calamitatis ludibrium? Quid  tibi profuit contra tuos insurgere, cum nec tibi nec tuis minime nunc ualeas in tanta mortis clade prodesse? Hec dicens insultabat illi, non tam [l 1Kb] conuiciandi uoto, quam amaritudinis studio prouocatus. Sed cum ab illo blandis hortaretur sermonibus, ut dolori eius parceret, et confusionem confusioni non adderet; in ipsis gradibus marmoreis consistens, in  quibus ista illi insultaturus aduenerat, in oculis ipsius Pauli circumuentus a suis, iugulatus occubuit. Paulus autem: Quid huic queritis? tremebundus clamabat: meus est, dicens, ne pereat: et ut reseruaretur, frequenti uocum lamentatione orabat. Sed iam contemptui habitus, quasi et ipse continuo moriturus, audiri non poterat. Tunc omnimoda desperatione permotus, regalia indumenta, que potius tyrannidis ambitione, quam ordine preeunte perceperat, tabefactus deposuit. Miro occultoque Dei iudicio id agente, ut ea die perceptum tyrannidis regnum deponeret, qua religiosus princeps regnandi sceptrum a Domino percepisset. Erat enim dies illa Kalend. Septemb. in qua principem nostrum constabat regale assumpsisse fastigium. In hac ergo die irruptio patuit urbis, tyrannus Paulus regalia deposuit indumenta, et sanguinea ultio illata est inimicis.

21. Tertia post hec dies aduenerat, cum Paulus post noctis suspiria ultimum sui funus exspectat:  atque cum iis, cum quibus consilia sue perditionis habuerat, uerbum habere cepit: ut aut uale sibi ultimum dicerent; aut, si possent, saluti sue in aliquo consulerent. Tunc Argebaudus Narbonensis episcopus communi consilio ad principem mittitur, qui uitam rogaret offensis, et ueniam precaretur. Qui  oblatis Deo hostiis, in ipsis uestimentis quibus dominici corporis et sanguinis peregerat sacramentum, principem adiit rogaturus: et quarto fere ab urbe milliario principi dedit occursum inestimabili pugnatorum agmine constipato. Quem ut uidit episcopus, de equo prosiliit, et humo prostratus, ueniam precabatur. In cuius occursu princeps equum paulisper tenuit, et ut erat misericordie uisceribus affluens, et ipse illacrymans subleuari episcopum a terra precepit. Episcopus autem lacrymarum singultibus interclusus, lamentabili uoce dicebat: Heu! peccauimus in celum et coram te, sacratissime princeps. Non sumus digni quibus euentus tue pietatis occurrat. Qui et promissam tibi maculauimus fidem, et in tanto sumus prolapsionis scelere deuoluti [k 1Kb] . Parcat orationi tua pietas cito, nec gladius uindex semineces nostrorum reliquias exstinguat, nec plus quam cepit mucro animas petat. Iube iam exercitum cessare a sanguine, et ciuem ciuibus parcere:  pauci siquidem euasimus gladium, sed pro paucis ueniam deprecamur. Parce misericorditer nostris reliquiis, ut quia iam in ceteros nostrorum emanauit iugulum mortis, saltem remaneant aliqui quibus miserearis. Si enim cito non peperceris, nec ipsi quidem remanebunt incole ad urbis tuitionem.

 22. His auditis commotus religiosus princeps cum lacrymis episcopo dixit: uictus precibus tuis, dono tibi animas quas petisti, et non illas ultore gladio perdam, nec hodie cuiusquam sanguinem fundam, quanquam talium offensa non transeat impunita. Cui uenerabilis presul diutine [l 1Kb] insistebat, ut quorum sibi donauerat uitam, nullam in eis exerceret damnationis iacturam. Sed princeps mox furore commotus inclementior redditus dixit: De cetero nobis alias conditiones non imponatis, cum uitam uobis donasse sit satis. Tibi autem soli ex toto me pepercisse sufficiat; pro reliquis uero nichil horum promitto. Ex hoc [m 1Kb] indignans quadam animi succensione efferbuit: et concita progressione triumphum potiturus uictorie properat ad urbem capiendam.

23. Appropinquante autem principe glorioso [n 1Kb] cum incredibili exercituum multitudine, cum sol refulsisset in clypeis, gemino terra ipsa [o 1Kb] lumine coruscabat. Erant ibi innumera bellorum signa terrentia,  et ipsa quoque arma radiantia fulgorem solis solito plus augebant. Sed quid [p 1Kb] dicam? Que ibi fuit exercitus pompa, quis decor armorum, que species iuuenum, quis robur pugnatorum, que concordia animorum singula explicare [q 1Kb] quis poterit? Maxime cum manifeste diuina protectio affuerit [r 1Kb] : quod celestibus  indiciis patuit euidenter. uisus est enim angelorum excubiis protectus noster exercitus, et ipsos angelos super castra corusca uolitatione protectionis sue signa pretendere. Sed paulisper talia sub silentio relinquentes, suscepti operis ordinem prosequamur.

24. Cumque in unum congregatum iam princeps sensisset exercitum, eminus ab urbe fere uno stadio positus, incredibili animi accessione permotus, disponit duces, ordinat plebes, diuidit acies, et quibus modis pugnam conficerent, instruebat. Siquidem fama detulerat, quod Franci conueniebant ad auxilium perfidorum. Tunc electos quosque de ducibus mittit uiribus et animis prestantiores, ut Paulum ceterosque incentores seditionum a cauernis Arenarum abstraherent, in quibus se mortem fugientes absconderant. Nec mora: cum iussa factis explerent, extrahitur subito Paulus cum sociis de abditis Arenarum, et per murum depositus uiliter contrectatur. Deinde omnis  illa multitudo Gallorum atque Francorum, que hinc inde contra nostros pugnatura confluxerat, cum immensis thesauris capta est et detenta. Deferebatur nequissimus Paulus a duobus ducibus nostris insedentibus equis, ex utraque parte protensis manibus, hinc  inde ipsum per capillos tenentes, donec illum religioso principi presentarent.

25. Quo uiso magnificus princeps protensis cum lacrymis in celum manibus ait: Te Deum regem omnium regum collaudo, qui humiliasti sicut uulneratum superbum, et in uirtute brachii tui contriuisti aduersarios meos. Hec et his similia fletibus interclusus, princeps aiebat. Sed mox tyrannus idem erectis oculis ut faciem principis uidit, statim se humo prostrauit, sibique cingulum soluit, et collo suo ligauit: iam quidem exanimis, et nimio pauore turbatus, quid illi accideret non attendens. Spectabile quidem erat oculis, quomodo de tam sublimi licet prerepti ordinis culmine, in hac subito humiliatione Paulum reprobum deuenisse. Erat cernere magnum, quam facilis fuerat rerum ipsa mutatio: tam cito uidere deiectum quem [o 1Kb] pridem uiderant gloriosum: et quem preterita dies adhuc regem tenuerat, tam precipiti lapsu concideret in ruinam.  Impleta satis est in ipso prophetia que dicit: uidi impium supereleuatum et exaltatum sicut cedros Libani. Transiui, et ecce non erat: quesiui eum, et non est inuentus locus eius. Quid multa? cum iam ante principis equum Paulus, et ceteri huiusmodi factionis  [s 1Kb] capti iacerent, gloriosus princeps dixit: Cur in tanto malo uesanie prorupistis, ut pro bonis mala mihi redderetis. Sed hic quid morabor? ite et estote sub custodiis deputatis, quousque de uobis censura iudicii agitetur. uiuere enim uobis donabo, etsi non mereamini. Tunc diuisos per exercitum omnes deputatis et sollicitis custodibus tradidit. Franci tamen, qui capti fuerant, benigne tractari iubentur. Erant enim aliqui eorum nobilissimis parentibus geniti: qui Paulo perfido, ut a Francis ei subueniretur, erant pro obsidibus dati; ceteri [t 1Kb] uero ex Saxonibus erant. Quos [u 1Kb] omnes in unum munificentia regali onustos post octauam decimam diem quam capti fuerant, libere remisit ad propria, non debere, dicens, uictorem inclementem uictis existere.

26. Primo die Kalend. Sept. contra Nemausensem urbem a nostris inchoatum est bellum: et sequenti die ciuitatis ipsius irruptio facta est: tertia  quoque die, que fuit quarto Nonarum Septembris, ciuitas ipsa celebri captione deuicta est. Sed post hec religiosi principis animus de reparatione capte urbis sollicitus statim murorum caua reformat, incensas  portas innouat, insepultis tumulum prestat, incolis ablatam predam restituens, et exulcerata queque [u 1Kb] publico erario fouens. Iubet tamen thesaurorum omnem quam ceperat copiam, diligentiori seruare custodia: non illectus auaritie questu, sed amore prouocatus diuino: scilicet, ut res sacrate Deo possent facilius inueniri, et cultibus diuinis restitui. Cumulauerat enim nefandissimus Paulus peccatis peccatum, dum tyrannidi adiunxit sacrilegium. Quia nisi sacris ecclesiis intulisset spolium, non illi esse uidebatur, unde suum floreret erarium. Unde factum est, ut uasa auri et argenti quamplurima de thesauris dominicis raperet; et coronam illam auream, quam diue memorie Reccaredus christianissimus princeps ad corpus beatissimi Felicis obtulerat, idem Paulus insano capiti suo imponeret. Tota hec in unum collecta iubet princeps prout cuique competebat ecclesie integre reformari.

 27. Tertia iam post uictoriam uictoribus uenerat dies, et Paulus onustus ferro cum ceteris complicibus malitie sue considenti in throno principi exhibetur. Tunc antiquorum more, curuata spina dorsi uestigiis  regalibus sua colla submittit. Deinde coram exercitibus cunctis adiudicatur cum ceteris uniuersorum iudicio, ut mortem exciperet, qui mortem principi preparasset. Sed noluit princeps eos mortis sententia perdere, sed tantum decaluationis derisione eos precipit onustos ferro ad presens sustinere uindictam.  Ferebatur tunc quorumdam opinio, Francos et Teutonicos ad ereptionem Pauli quantocius festinare. Sed princeps non solum ob hanc causam, uerum etiam ob gentis sue preteritas iniurias uindicandas, cum Francis cupiebat acrius decertare, et sustinebat quotidie animo fortiori. Sed cum nullus e Francis ad bellandum accederet, ipse potius illis se occursurum deuouerat, nisi fidelitatis reuocaretur consilio: ne pacis inter utramque gentem firmata pactio rumperetur a Gotthis. Sustinebat autem, ut dictum est, eorum aduentum; et iam quarta dies effluxerat ex quo Paulum ceperat; et nulla hostis presumptio, nullus euentus, nulla prorsus hostilis conuentio monstrabatur. Iam preterea Francie munitissime urbes ultimum sui, ut ferebatur, excidium deplorabant, et ciues earum ne a nostris preuenirentur, relictis urbibus longe lateque incertis sedibus uagabantur, latebrosis scilicet uitam compendiis munientes. Nam et religiosus princeps  eminus a Nemausensi urbe in plano cum exercitu consistebat. Illic castra posuit, miraque celeritate Nemausensem urbem fortissimis muris et uallo instaurari fecit. Ubi cum aduentum hostium sustineret, subito percurrente nuntio audit unum ex nobilioribus  ducibus Francie, nomine Lupum, in Beterrensi territorio hostiliter accessisse. Unde concita uelocitate egressus cum exercitu properans delatas inimici nisus est insidias preuenire: sed Lupus ipse iuxta uillam cui Asperiano uocabulum fertur, regressum principis audiens, ita territus fugit, ut exercitus  duci, et dux exercitui uideretur deesse. Non enim fugiendo uel ipse suos sustinuit, uel sui eum ullo modo assequi potuerunt. Quippe quorum ita pauore dissoluta fuerant corda, ut non tam dispersis uiarum aditibus, quam montium preruptis elapsi  de compendio fuge uitam se lucrasse monstrabant: multas predas hac perturbatione nostris exercitibus relinquentes tam de hominibus, qui eos sequi non poterant, quam de iumentis siue substantiis, que multipliciter innumerabilibus plaustris adduxerant. Et utique iam lecta bellantium manus a principe destinata poterat eos belligerosis incursibus assequi; sed tam uelox illorum exstitit fuga, et tam citato finium suorum occurrere latibula, ut quo fugerent, quo laterent atque consisterent, nulla omnino censerentur uestigia reliquisse.

28. Unde comperto princeps, quod Lupus cum suis inueniri non posset, placida progressione Narbonam  contendens, urbem uictor ingreditur. Ibi queque [p 1Kb] dirupta atque depasta ab hostibus fuerant, iubet princeps sollicite instaurare, atque Narbonensem prouinciam regia dispositione reformat, consiliis instruit, Iudeos abiicit, clementiores rectores instituit,  per quos tanti mali placaretur offensa, et constuprata tantis sordibus terra nouo celestium institutionum baptismate depurata ad ueniam admittatur. Statum omnium rerum mira pace composuit, et radices ab ea omnis rebellionis detersit: atque fortium bellatorum manus ibi dimisit.

 29. Exhaustis dein princeps Galliis atque edomitis, securus directo itinere ad Hispaniam commeauit: nullos post se Gallorum motus formidans, nullas Francorum pertimescens insidias: certo sciens, neminem esse principum uicinorum, qui secum audeat uiribus decertare. Tanta enim uirtute animi atque constantia erat fretus, ut circumpositas barbarorum gentes non solum non timeret, sed contemneret: unde adhuc intra Gallias positus in loco qui Canabat nuncupatur, cuncto exercitui, quod fortiter et feliciter egisset, relatione gratifica satisfecit, omnesque ab eo loco statim absoluit. Ipse quoque Heliam [Elnam] ueniens, duorum ibi dierum moram fecit, sicque exinde profectus in [z 1Kb] Hispaniam rediit, sedemque sui solii sexto postquam inde commeauerat mense repetiit. Quam celebri triumpho Toletanam urbem intrauerit de inimicis exsultans, explicare uel in parte  necesse est, ut sicut ingentis eius glorie signum secula secutura [aa 1Kb] laudabunt, ita seditiosorum ignominia non excidat a memoria futurorum.

30. Etenim quarto fere ab urbe regia milliario Paulus princeps tyrannidis uel ceteri incentores seditionum eius decaluatis capitibus, abrasis barbis,  pedibusque nudatis, induti uilissimis saccis, camelorum uehiculis imponuntur. [bb 1Kb] Preibat a capite [cc 1Kb] perfidorum rex ipse perditionis Paulus, omni confusionis ignominia dignus, corona picea coronatus. Sequebatur deinde hunc regem suum longa deductione ordo suorum, omnes quibus relatum est uehiculis insidentes, eisdemque illusionibus acti, hinc inde astantibus et sibilantibus populis urbem intrantibus. Nec enim ista sine dispensatione iusti iudicii Dei illis accessisse credendum est: scilicet, ut alta et sublimia confusionis eorum fastigia uehiculorum edocerentur lesione [sessione] nimium [dd 1Kb] proiecta. Et qui ultra humanum morem astu [ee 1Kb] mentis excelsa male petierant, excelsiores luerent sue confusionis iniurias. Sint ergo hec in secuturis reposita seculis probis ad uotum, improbis ad exemplum, fidelibus ad gaudium, infidelibus ad tormentum: ut utraque pars in contuitu  quodam sese lectionis huius inspiciens, et que rectis semitis graditur, prolapsionis casus effugiat; et que  iam cecidit, damnatam se eternis proscriptionibus recognoscat.


Hucusque Iulianus.



INCIPIT INSULTATIO uILIS STORICI IN TYRANNIDEM GALLIAE.


 1. Libet tuis, Gallia, erroribus insultare uictores, quibus tante prolapsionis cladem misera pertulisti. Ubi est illa libertas tua, in qua male libera de erecto tibi fastus supercilio applaudebas? Ubi elate uoces, quibus Spanorum uires molliores esse tuis feminis detractabas? Ubi motus? Ubi tumentes quibus [a 1Kb] ceruicicum ratione Spanorum consortia respuebas? Ubi spansa oris tui fastigia, que de incertis sepe diuitiis tumescebas? Ubi elata colla atque consilia, que suorum semper ducum semper regimina preberunt [prebuerunt]? Quid futurum esse putabas, cum tuis te operibus ipsa confoderes, manibus lacerares, consiliis euerteres, fraudibus addicares? Tuis enim operibus iaculata es, quando criminibus crimen addebas, negotiorum fraude implicata, prostibulis dedita, periuriis  mancipata, que Iudeorum potius quam fidelium Christi amicitiis insudabas. Sic enim adulterii tenens legem, honestum putabas omne quod feceras: inter scortorum greges more pecudum lasciuire, inter epulas amicos perimere, innocentes animas iugulare; simulabas enim te aduenientibus gratia [Fors., gratam]: cumque uirum quempiam cum coniuge et liberis hospitio recepisses, inter uina sanguinem propinabas, iugulando uirum, filios abnecando, superstitem matrem assumebas in pellicatus tui ludibrio.

2. Nec tamen ista faciens, tanti immanitate facinoris non tremescis, sed super hec omnia Iudeorum consortiis animaris, quorum etiam infidelitatem, si libens attendis, iam in tuis transisse filiis recognoscis, dum hi qui in te christianitatis titulo prefulgebant,  ad Hebreorum probati sunt transisse perfidiam; eorum enim te semper iudiciis committebas, quorum iam a Deo reprobata corda cognoueras. Et qualiter Iudeorum a te poterunt infausta uenerari sacraria, in quibus tam instanter salutis tue collocaueras curam? Agnosce misera, agnosce quid feceris. Sufficiat tibi inter febres amisisse memoriam. Nunc iam depulsa febrium labe, nutricem te scandali recognosce, fomitem mali, matrem blasphemantium, nouercam infidelium, negotiorum priuignam, prostibulorum materiam, proditionibus speleum, fontem perfidie, animarum interemptricem.

 3. Hec enim tota ex tuis uberibus promanasse non sufficiat: nam insuper ne tante calamitatis flagitio aliquid uideretur deesse, regem habens, alium tibi regem statuis, astu, non ordine; fraudibus, non uirtute. Que enim ex feminis aliquando reperta est, que uirum habens, alterius uiri consortia sine sui periculo concupiscat? Tu sola tuum postponis periculo, et perfidare non metuens, perfidie tibi subornas sceptrum. Quis ista que dicta sunt, fecit? In quibus hoc primum terris famosum malum apparuit, nisi inter media uberum tuorum? Admirandus est ergo uterus mentis tue, que sub tanta criminum conceptione non crepuit, sed tanta admiratione concepit dolorem, ut tantam his nostris temporibus dolorum pepererit ubertatem.

 4. Quod si asseras aliunde uenisse quod ipsa susceperis, audi an tuis an aliorum si patratum consiliis: conceptione tamen fetus tui negare non poterat [b 1Kb] . Si enim aliunde hoc accepisti, quare fouisti, ac non potius ut membrorum putribus a tuis finibus repulisti? Si autem tu genuisti, quare genita monstruosa priusquam adolescerent, non secasti [Fors., necasti]? An non potius mulieres idoneas monstra ex se genita abnecasse, uirtutis erit indicium; criminis quidem, si ordinatos fetus perimerent, ordinis, si informes necarent? Quod si causeris non potuisse te uirtuti eius resistere, uel concepto fetui repugnare, ubi sunt illa oris tui superba fastigia, ubi tumentes uoces, ubi elati motus, superciliosus incessus, uerborum ille cothurnus, quibus non tam partem  Spanie sed totam Spaniam uni pugillo tuo ad resistendum nullo modo suffecturam esse censebas, et uerbis tonantibus insonabas? Hic ergo nullis te iustis uocibus excusabas, cum etiamsi armis non posses, fide potius armata persisteres, et necem ultimam inter infidelium procellas fidelior sustineres. Deuoueras enim tuam uoluntarie religioso principi fidem, sub diuini nominis pollicitatione spondens ut hostem te suis hostibus exhiberes, et cum aduersariis salutis eius usque ad effusionem sanguinis decertares.

5. Dic ergo, quis tuorum pro fide recta occubuit,  quis de tuis fidem conseruando peremptus est, quis tuorum occisurum [occidendum] se pro ueritate exhibuit, quis etiam perempturum [perimendum] se pro fide optauit? Nemo tuorum fuit, apud quem pretiosior esset anima uncti sui, si infida in promisso, facilis in periurio exortum in te infidelitatis ignem non solum non perimis, sed accendis; nec uerbis tantum, sed et operibus foues. Sed hec sunt illa tui moris signa uictricia, ut hostem non ferias, ciuem accidas [Fors., occidas]: melius forte tibi definiens ciuem bello quam hostem excipere; quippe cui uires semper fuerint socios potius quam aduersarios enecare. Cum nec hoc armis sed dolis potius et fraudibus agas, plus timenda sunt uenena tua quam arma; plures enim fellis tui antidoto, quam armorum  iaculis confudisti [Fors., confodisti].

6. Neque enim in campo tua aliquando directa contra hostem certamina uidimus, cum tamen intra domum uenena tui pectoris senserimus. uidimus preparatas acies tuas, sed pro iugulo ciuium, non pro necibus externorum. Quomodo tante crudelitatis nube crassaris, ut liberatoribus necem, defensoribus preparares ultionem? Quid tibi opus fuit fortiores prouocare ad bellum, ualidioribus [Fors., ut ualidioribus] preparares excidium? Sed ista non immerito agis, quippe que phrenesim passa, quibus te audeas equare non sentias. Solent enim phrenetici tunc se robustiores uiribus exstimare, quando iam in ultimo defectu uidetur natura ipsa consistere: sed  hec et alia faciunt non uitali sensu permoti, sed mortali dissolutione iam tabidi. Tu ergo si post phrenesim memoriam recepisti, recordari te conuenit, quibus inter febres uocibus perstrepebas, uel quos habendos nescia despectui iudicabas.

7. Nam ecce Spanorum exercitus post acerbissimas febres, quibus sensum amiseras, maturate tibi occurrit, nec tamen totus, sed quadam sui extrema parte collectus, uires tuas usquequaque perdomuit, colla subegit, tumentia ora contriuit; et quid ualeas, quidue non ualeas, melius suis gladiis, quam tuis uocibus approbauit. Quid ergo misera uictoribus ducis, que tam miserabilis iaces sub uictorum mucrone deuicta? Ecce Spanorum exercitus cum ordinato principe suo te ualenter edomuit, spoliis detriuit,  seruituti addixit. Sed nolo hunc diu semper te inclementiorem fuisse causeris, cuius tam citatis beneficiis reuestiris. Cum enim iusta tibi seruitus pro merito deberetur, ut uere sanum caput languenti membro compatiens, redacte tibi in seruitutem libertatis hostiam donans, et ueteres perfidie tue notas clementiori manu oblitterans; ante te elegit sue sociam dignitati, quam tu penitendo ablueres maculas quas fecisti: scilicet ut quia impia temeritate libertatis perdideras titulum, testimonium reciperes gloriosum.

8. Sed quid mirum, ut hec tibi non merenti prestiterit, qui pridem tuis periculis socium te [se] semper  exhibuit, et in tua expugnatione se potius expugnandum immisit? Admirandus est ergo alternantium iste partium ordo. Quanta in te crudelitas, quanta in Spanis pietas fuerit! Illi tibi pacem, tu illis dolus: illi defensionem, tu peremptionem excogitas. Illi semper ad liberationem tui cum armato tibi currebant exercitu: tu ad euersionem illorum gladios incitas externorum. Illi hostem repellendum a te aut ui aut astu definiunt: tu utroque compendio agens, et fraudibus propriis et uiribus alienis contra Spanorum exercitum uenis. Illi semper defensionem tui quanquam periculo sui querebant: tu e contra non sine perditione tui euersionis contra illos preparas munimenta. Illi salutem tuam, et ubi forsan armis non currebant, pretiis emebant: tu necem illorum,  quam armis patrare non poteras, muneribus definis comparandam. Quando enim illi aut in tuis plagis alacres facti, aut in tuis mortibus aliquando letati sunt? Quin potius si perlata nuntiorum fama aut ab hoste obsessam, aut hostium incursatione detritam eduxit, armata illico ad defensionem tui Spanorum manus se cita tamen exhibuit, et propria postponendo pericula cum hostibus tuis confligebat. Nec enim tot interiacentibus terris duros quosque se causabatur pertulisse labores, dummodo tu statum pacis utcunque reciperes. Ecce iam notum est, quantus in Spanos [Spanis] affectus pietatis processit, quantus in te crudelitatis turbo efferbuit. Nam Spanos, quos despectui deputabas, et uictores et miseratores tui experta es: filii autem tui, qui ex te uiperina  natiuitate sunt proditi, quid tibi nisi famem, luem, aut gladium attulerunt? Hucusque igitur tibi insultasse sit utile, et forsan ad emolumentum salutis tibi proficeret quidquid asperiori proclamatum est uerbere, ut uerborum ista asperitas correptionis tue sit potius causa quam desperationis stropha.

9. Restat ergo nunc, ut flebile te lamentatione intendas, quanto sis pallore deterrita [detrita], quanta macie decolorata; ut sub isto te semper humilitatis contuitu agens, sic de preteritis fornicationibus erubescas, ne in cicatricum locum sanies recrudescat, ne ulcus in sanata iam plaga appareat, ne uitiatus pulmo tumidum aliquid uel superbum emittat; sed  restauratis omnibus ad statum salutis et insultasse tibi sit utile, et suasisse perdocile: ut de reliquo et sanus iste uigor memoriam teneat, et memoria ipsa iam sanior reddita motus in te omnes elati cordis abscidat. Quod et si insultantes et suadentes proteruis, ut consueta es, motibus abnuis, illis te postremo uersibus insultando conueniam, quibus quidam sapiens morti insultasse conuincitur. Dicam ergo

Iam sine lacrymis cedis, nec carmina sentis,
   Sint tibi pro gladio que tibi uerba loquor.
Ipse tibi damnet morsus et tartara uincat,
   Qui uicit mundum per crucis exitium.


Explicit insultatio uilis prouincie Gallie.



IUDICIUM IN TYRANNORUM PERFIDIA PROMULGATUM. [1Kb]



TEXTUS LEGITIMUS.

 1. Perfidorum denotata transgressio ideo [a 1Kb] debet acrius percuti, quo illicitis uidetur ausibus quedam perpetrare. Habeant [b 1Kb] ergo confusionis proprie signum, quibus contigit [c 1Kb] fidei uiolare promissum. Reportent nomen proditionis [d 1Kb] ad [e 1Kb] posteros, quos indulgentia principalis fecit esse ingratos. Renotentur inter cuneos perfidorum [f 1Kb] , qui genti sue parauere [g 1Kb] excidium, ut reportent in progenies seculorum titulos infamie sue, qui euersores facti sunt patrie: quibus ex clementia princeps dederit uiuere, effossionem luminum non euadant; qui patrie [h 1Kb] gloriam minuentes, proditionis notam incurrerant [i 1Kb] . Nam ecce prodidit sese [i 1Kb] in apertum campum infausta perfidia, que nefandorum societatem cruentis sibimet amplexibus socians, commouit ad scandalum ciues,  ad suorum perniciem plebes, ad euersionem patrie gentes [k 1Kb] , ad interitum principis non solum proprias, sed externarum plebium nationes. Testis est horum que dicimus terra, que ipsorum est exterminatione detrita. Testis etiam celum, sub quo nobis est a Deo attributum triumphale uexillum. Spontaneum  enim promissionis fedus irrupit [l 1Kb] , nouumque sponsionis iusiurandum constituit: quo uoluntaria fidei promissione discissa, electum a Deo regem [m 1Kb] nostrum abiiceret, et maturatam illi uel patrie perniciem exhiberet. Nam nouo ritu periurii non solum suam, sed et multorum animas populorum decepit: ita ut his [n 1Kb] illud prophetale uaticinium impleretur, quo dicitur: Cadent in retia principes eorum a furore ire Dei, et erit subsannatio [o 1Kb] in omnem terram; necnon et illud, quod Isaias in talium narrat excessionibus, dicens: Inuenti sunt in populo meo impii insidiantes quasi aucupes, laqueos ponentes et pedicas ad capiendos uiros. Sicut [p 1Kb] decipula plena auibus, sic domus eorum plena dolo.

2. Et [q 1Kb] hec quidem necessario premissa [r 1Kb] sufficiant.  Nam cum nefandissimum Paulum serenissimus dominus noster Wamba rex ad uindicationem Gallie destinaret, et ut dissidentes quosdam ad fidem sue glorie matura dispositione colligeret, subito iniunctum sibimet negotium in contrarium mutans, non solum dissidentibus in fide persistendo non obstitit,  sed etiam ipse dissidentia sui plurimos infideles effecit [a 1Kb] . In tyrannidem enim contra predictum principem, gentem, et patriam uersus [b 1Kb] , spoliauit se primum a fide promissa: et textrinii sui ordiens telam, induit se periurii macula [c 1Kb] . Deinde in gloriosum principem maledicta coniectat, et multimoda detractionum atque iniuriarum de eo protestatur conuicia. Post hec, quod nefas est dici, regnum contra Dei uoluntatem arripuit, et populos in hac nefaria electione sibimet iurare cegit: quo et contra fidem redditam [d 1Kb] agerent [e 1Kb] , et necem uel deiectionem principi exhiberent. Hunc precipue ordinem in ipsa peruersarum conditionum serie seruans, ut gloriosum domnum nostrum Wambanem principem infaustum regem nominare auderet. Quod nomen  utique iuxta interpretationem sui [f 1Kb] , infelicem significat esse. Qui tamen adhuc super [g 1Kb] tyrannice sortis apice prouocatus, prouinciam omnem [h 1Kb] Gallie, et partem aliquam Tarraconensis prouincie tumultuoso sui iuris imperio subdens, speciales omnium munitiones per singulas quasque ciuitates constituit, defensoresque in eas proprios ordinauit.

3. Huius rei nefarie temeritate compulsi sumus arma arripere, et tot interiacentibus terris nefandorum perfidiam insectare. Unde et ad horum coniuratorum tyrannidem protinus exstinguendam, in Tarraconensem prouinciam et in Gallias pugnantes accessimus: et diuina nobiscum comitante manu ad ipsas usque ciuitates atque castella uenientes, hos  ipsos satellites defensoresque ciuitatum castrorumque feliciter cepimus [i 1Kb] . Nam primum ad Barcinonam cum exercitu accedentes, Euredum, Pompedium, Guntefredum, Hunulfum diaconum, et Neufredum eamdem uindicantes ciuitatem comprehendimus. Deinde ad Clausuras peruenientes, castra ipsa disposito exercitu per iuga Pyrenei montis intrauimus, et uindicatores eorumdem castrorum comprehendimus, id est [i 1Kb] , Ranosindum, Hildegisum, Heliam, Carmennum, Maureconem, Wandemirum [k 1Kb] , Dagarum, Xixanem et Luibitanem [l 1Kb] . Hoc etiam more belligerosis incursibus properantes, per diuisiones exercituum comprehendimus in castro Caucoliberi Leofredum et Gudrigildum [m 1Kb] , atque predictorum coniuges. Castrum quoque Lybie, quod est caput [n 1Kb]  Cirritanie, simili ordine properantes, ingressi sumus. Quem lacinthus episcopus cum Arangisclo [o 1Kb] in una concordantes perfidia post ius Pauli perfidi uindicabant. Sed quia idem Iacinthus eumdem castrum Lybie uindicare non potuit, nec ipse Deo fautore manus nostras euasit. Quorum omnium comprehensionem siue [p 1Kb] ingressum Gallie cum idem Paulus perfidus per fugam Francorum, quos ad uindicandas Clausuras direxerat, comperisset; relicta et ipse illico [q 1Kb] ciuitate Narbona, fuge se presidio dedit. Ubi etiam conseruatores ipsius ciuitatis reliquit: Ranimirum pseudepiscopum, Wittimirum, Argemundum, et Gultricianem primiclerum [r 1Kb] . Qui etiam Ranimirus uiso exercitu, antequam ciuitas ipsa expugnaretur,  fugam petiit [a 1Kb] . Sed mox in Beterrensi territorio comprehensus, nostras non effugit manus. Unde cum predictos Wittimirum et Argemundum laicos, siue Gultricianem primiclerum Narbonam uindicantes, et contra nos acriter dimicantes cepissemus [b 1Kb] ; Agatensem ciuitatem imperio gloriosi [c 1Kb] nostri domini subegimus [d 1Kb] , comprehendentes in ea Wilesindum * episcopum, Aragisclum, et Ranosindum * [e 1Kb] germanum Wilesindi episcopi.

4. Cumque post hec diuinis iudiciis adiuuantibus ad expugnandam Magalonensem ciuitatem accederemus, simul duorum exercituum nauale, et terrenum bellum [f 1Kb] Gumildus episcopus cum [g 1Kb] preuidisset, statim eamdem ciuitatem reliquit, et fugam appetens, Nemausum se cum Paulo perfido contulit.  Cumque hanc ipsam Magalonensem ciuitatem defensoresque eius gloriosius cepissemus, statim usque in Nemausum post perfidum Paulum sociosque suos pugnaturi peruenimus. Ibi se idem Paulus non solum suorum perfidorum fretus audacia, sed etiam [h 1Kb] Francorum auxilio munitus, ad dimicandum contulerat. Quo in loco instantissime pugnans, et in perfidie temeritate perdurans, tandem diuinis iudiciis nostrisque armis eadem ciuitate irrupta, uictus captusque detentus est Paulus. Eius etiam socios commemorari necesse est, quos et pugnantes [i 1Kb] contra nos in eadem ciuitate [i 1Kb] dure pertulimus, et qui tandiu  eius perfidie instantissime adheserunt, quandiu cum ipso nefandissimo caperentur: id est [k 1Kb] , Gumildus episcopus, Friusclus [l 1Kb] , Flodarius, Wistrimirus, Ranemundus, Andosindus, Adulfus, Maximus, * Ioannes, Clerium, Anuarnus, Aquilinus, Odofredus, Iberius, Ioannes, Mosamius [m 1Kb] , Amingus, uirimar, Eumericus, Transemirus [n 1Kb] , Bera, Ebrulfus, Recaulfus, Cottila [o 1Kb] , Guldramus [p 1Kb] , Liuba, Ranila, et Ildericellus [q 1Kb] , * excepta uulgi multitudine, uel Francorum, que multiplex in eadem ciuitate comprehensa est.

5. Hic igitur sceleratissimus Paulus, dum conuocatis adunatisque omnibus nobis, id est [r 1Kb] , senioribus cunctis palatii, gardingis omnibus, omnique palatino officio, seu etiam astante exercitu uniuerso in  conspectu gloriosi [s 1Kb] nostri domini, cum predictis sociis suis iudicandus assisteret, sic predictus princeps sub premissa coniurationis interpositione eum allocutus est, dicens: Coniuro te per nomen omnipotentis Dei, ut in hoc conuentu fratrum meorum contendas mecum iudicio, si aut te in aliquo lesi, aut occasione qualibet malitie nutriui [t 1Kb] , per quod excitatus hanc tyrannidem sumeres, uel huius regni apicem suscipere attentares.

6. Mox idem nefandissimus Paulus uoce clara testatus est, dicens: Per Deum, quia neque a gloria tua lesum me esse sensi, neque a uobis aliquid mali  pertuli: sed tantum boni in me impertiri [a 1Kb] iussisti, quod percipere omnino non merui. Ego tamen diaboli instinctu prouocatus id feci. Similiter iam dicti socii sui quesiti sunt, et omnes similiter responderunt. Unde prolate [b 1Kb] sunt conditiones, ubi spontanea promissione in electione gloriosi nostri domini Wambani regis ipse nefandissimus Paulus, uel socii sui una pariter nobiscum consenserunt, et inuiolabiliter se ei uel patrie fidem obseruaturos sub diuini numinis sponsione [c 1Kb] testati sunt, quas etiam manus sue subscriptionibus notauerunt. Quibus conditionibus reseratis atque perlectis, ad confusionem perfidie ipsorum subscriptio manus [d 1Kb] eorum in ipsis conditionibus eis aspicienda ostenditur. Post hec alie conditiones ad quas ipse perfidus Paulus populum  sibi iurare fecerat, relecte sunt, in quibus iste [e 1Kb] impietatis et crudelitatis ordo seruatus est, ubi ipsi Paulo omnes socii sui sub isto ordine iurauerunt, ut et fideles illi essent, et unanimiter cum eo [f 1Kb] contra gloriosum [g 1Kb] dominum nostrum Wambanem regem [h 1Kb] pugnarent, atque in deiectionem eius uel periculum usque ad effusionem sanguinis dimicarent, uel contra eos qui eumdem domnum nostrum defendere uoluissent. Infaustum regem iam dictum gloriosum domnum nostrum Wambanem, ut supra premissum est, in ipsis conditionibus nominantes, et cetera detestanda, que in ipsis conditionibus reperiuntur scripta.

7. His excursis atque perlectis, canonum est prolata sententia ex concilio Toletano era LXXu [i 1Kb] , ubi  ad locum sic dicit: Quicunque amodo [i 1Kb] ex nobis uel  totius Hispanie populis qualibet coniuratione uel studio sacramentum fidei sue, quod pro patrie gentisque Gothorum statu uel conseruatione regie salutis pollicitus est, temerauerit, etc. Deinde legis est relata sententia, in libro II, tit. 1, era uI, ubi ad locum sic dicit: [k 1Kb] Quicunque ex tempore reuerende memorie Chintilani principis usque ad annum Deo fauente regni nostri secundum, uel amodo et ultra, etc. Cuius sacri canonis preceptione instructi, non ultra nobis est dubitandum, ut illos paueamus iuxta legis huius sententiam, et in corpore et in rebus temporali punire censura, quos iam Patres illi perpetuo anathemate tam terribili iudicio damnauerunt [l 1Kb] in anima. Ob hoc secundum late legis edita [m 1Kb] , hoc omnes communi definiuimus sententia, ut idem perfidus Paulus cum  dictis [n 1Kb] sociis suis morte turpissima condemnati interirent. Qualiter casum perpetue perditionis uidentur [o 1Kb] excipere, qui et euersionem meditati sunt patrie, et principis interitum conati sunt eximere. Quod si forsitan [p 1Kb] eis a principe condonata fuerit uita, non aliter quam euulsis luminibus reseruentur ut uiuant. Res tamen omnes eiusdem Pauli sociorumque eius in potestate gloriosi nostri Domni persistendas esse decernimus. Qualiter quidquid de his agere, uel iudicare elegerit serenitatis sue clementia, potestas illi indubitata permaneat: ut seditiosorum nomen funditus a terra dispereat, et lugubrem eorum memoriam his titulis denotatam [q 1Kb] secutura secula imitari refugiant. *


Explicit feliciter.



TEXTUS TUDENSIS.


 1. Perfidorum denotata transgressio ideo debet acrius percuti, quo in illicitis uidetur ausibus perpetrari. Habeant ergo confusionis proprie signum, quibus contigit sacramentis uiolare promissum. Reportent nomen perditionis ad posteros, quos indulgentia principalis fecit esse ingratos. Denotentur  inter cuneos perfidorum, qui gentis sue excidium parauerunt: ut reportent in progenies seculorum titulos infamie sue, qui euersores facti sunt patrie: quibus ex clementia princeps dederit uiuere. Effossionem luminum non euadant, qui patrie gloriam minuentes, proditionis notam temerarie incurrerunt. Ecce prodidit sese in apertum campum infausta perfidia, que nefandorum societatem cruentis sibimet amplexibus socians, ad scandalum impulit ciues, ad suorum perniciem plebem, ad euersionem patrie gentes, ad interitum principis non solum proprias, sed externarum commouit plebium nationes. Testis est horum que dicimus terra, que ipsorum est exterminatione detrita. Testis etiam est celum, sub quo nobis est attributum a Deo triumphale uexillum. Spontaneo enim promissionis federe perfidus Paulus irrupto, nouum sponsionis iusiurandum constituit, quo uoluntaria fide promissionis discissa electum diuinitus dominum nostrum regem Bambanem abiiceret, et maturatam illi uel patrie perniciem exhiberet. Nam nouo ritu periurii non solum suam, sed et multorum  decepit animas populorum; ita ut in iis illud prophete uaticinium impleretur, quo dicitur: Cadent in retia principes eorum a furore ire Dei [s 1Kb] , et erit subsannatio eorum in omnem terram. Necnon, et illud quod Isaias in talium narrat excessibus, dicens: Inuenti sunt in populo meo impii insidiantes quasi aucupes,  laqueos ponentes et pedicas [t 1Kb] ad capiendos uiros. Sicut decipula plena auibus, sic domus eorum plene dolo.

2. Et hec quidem necessario premissa sufficiant. Nam cum nefandissimum Paulum serenissimus dominus noster Bamba rex ad uendicationem [u 1Kb] Gallie destinaret, ut dissidentes quosdam ad fidem sue glorie matura dispositione colligeret, subito iniunctum sibimet negotium in contrarium mutans, non solum dissidentibus in fide persistendo non obstitit, sed ipse dissidentia sui plurimos infideles effecit. In tyrannidem enim contra predictum principem, gentem, et patriam uersus, spoliauit se primo fide promissa, et prauitatis textrinii sui ordiens telam, induit proditionis et periurii maculam. Deinde in [u 1Kb] gloriosum principem maledicta coniecta et multimoda detractionum atque iniuriarum de illo conuitia protestantur [x 1Kb] . Post hec, quod nefas est dici, regnum contra Dei uoluntatem arripuit, et populos in hac nefaria conspiratione sibimet [y 1Kb] iurare cegit, ut contra fidem glorioso principi redditam agerent, et necem,  uel deletionem principi exhiberent. Hunc precipue ordinem in ipsa peruersarum conditionum serie seruans, ut gloriosum dominum nostrum Bambanem infaustum regem nominare auderet. Quod utique nomen iuxta interpretationem sui, infelicem significat esse. Qui adhuc insuper tyrannice sortis apice prouocatus, prouinciam omnem Gallie, et partem aliquam Tarraconensis prouincie tumultuoso sui iuris imperio subdens, speciales omnium munitiones per singulas quasque ciuitates constituit, defensoresque in eis proprios ordinauit.

3. Huius rei nefarie temeritate compulsi sumus arripere arma, et tot interiacentibus terris nefandorum perfidiam insectare. Unde ad horum coniuratorum tyrannidem protinus exstinguendam, in Tarraconensem prouinciam, et in Gallias pugnantes accessimus, et diuina nobiscum comitante manu ad ipsas ciuitates usque atque castella uenientes, hos ipsos satellites defensoresque ciuitatum et castrorum  feliciter cepimus. Nam primum ad satellites repugnantes, Barcinonam cum exercitu accedentes, Euredum, Pompedium, Guntifredum, Unulfum [s 1Kb] diaconum, et Neufredum eamdem ciuitatem uindicantes [t 1Kb]  comprehendimus. Deinde [u 1Kb] ad Clausuras uenientes, castra ipsa disposito exercitu per iuga Pyrenei montis intrauimus, et uendicatores eorumdem castrorum comprehendimus, id est, Ranosindum, Hildegisum, Heliam, Carmenum, Maureconem, uaddemirum, Diagerum, Cixanem, et Liubanem. Hos etiam belligerosis incursibus properantes comprehendimus in castro Caucoliberi, id est Leufredum et Gugidillum, atque predictorum coniuges. Castrum quoque Libie, quod est caput Ceretanie, simili ordine properantes ingressi sumus, quoniam Iacinthus episcopus [u 1Kb] cum Arangisclo in una concordantes perfidia post Pauli perfidi uendicabant. Sed quia idem Iacinthus idem castrum Libie uendicare non potuit, nec ipse Deo fautore manus nostras euasit. Quorum omnium comprehensionem, siue ingressum nostrum Gallie, cum idem Paulus perfidus per fugam Francorum, quos ad uindicandas Clausuras direxerat, comperisset, relicta et ipse ciuitate Narbona, fuge  se presidio dedit, relictis ibi etiam conseruatoribus ciuitatis ipsius, scilicet Ramirum pseudepiscopum, uictimirum, Argemundum et Galtritionem primicerium. Qui etiam Ramirus uiso exercitu, antequam  ciuitas ipsa expugnaretur, petiit fugam. Sed mox in Beterrensi territorio comprehensus, nostras non effugit manus. Unde cum predictos uictimirum, et Argemundum laicos, siue Galtritionem primicerium Narbonam uindicantes, et contra nos acriter dimicantes cepissemus, Agatensem ciuitatem imperio gloriosi domini nostri subegimus, comprehendentes in ea uilesmundum episcopum, et Arangisclum, et Ranosindum germanum uilesmundi episcopi.

4. Post hec cum diuino iudicio adiuuante ad expugnandam Magalonensem ciuitatem accederemus, cum duobus exercitibus, nauali scilicet et terrestri, Gumildus episcopus statim eamdem ciuitatem reliquit, et fugam petens, Nemausum se cum Paulo perfido contulit. Cumque hanc ipsam Magalonensem ciuitatem defensoresque eius gloriosius cepissemus, statim usque in Nemausum post predictum Paulum sociosque suos pugnaturi peruenimus. Ibi se idem Paulus, non solum suorum perfidorum fretus audacia, sed etiam  Francorum munitus auxilio ad dimicandum contulerat. Quo in loco instantissime pugnans, et in perfidie temeritate perdurans, tandem diuinis iudiciis nostrisque armis eadem ciuitate irrupta uictus captusque est Paulus. Eius etiam [u 1Kb] socios commemorare necesse est, quos et pugnantes contra nos in  eadem ciuitate dure pertulimus, et qui tandiu eius perfidie instantissime adheserunt, quandiu cum ipso nefandissimo caperentur: id est, Gumildus episcopus, Friuscus, Frodarius, Witimirus, Ranemundus, Adosindus, Adulfus, Maximus et Gotila; excepta uulgi multitudine Francorum uel Saxonum, que in eadem ciuitate comprehensa est.

5. Hic igitur sceleratissimus Paulus, dum conuocatis adunatisque omnibus nobis, id est [u 1Kb] senioribus cunctis, et palatii gardingis omnibus omnique palatino officio, seu etiam astante exercitu uniuerso in conspectu regis gloriosi nostri domini cum predictis [x 1Kb] sociis suis iudicandus assisteret, sic predictus princeps super premissa coniurationis interpositione eum allocutus est dicens: Adiuro te per nomen omnipotentis Dei, ut in hoc conuentu fratrum nostrorum contendas mecum iudicio: si aut te in aliquo lesi, aut occasione cuiuslibet malitie, tibi malum nutriui, per quem excitatus hanc tyrannidem  sumens, huius regni apicem suscipere attentares.

6. Mox idem nefandissimus Paulus uoce clara testatus est dicens: Per Deum, quia neque a gloria uestra sensi me esse lesum, neque a uobis mali aliquid pertuli, sed tantum boni in me impartiri iussit clementia uestra, quod percipere nullatenus merui.  Ego tamen diaboli instinctu prouocatus id feci. Similiter iam dicti socii sui quesiti sunt, et omnes similiter responderunt: unde prolate sunt conditiones, ubi spontanea promissione in electione gloriosi domini nostri Bambe regis ipse nefandissimus Paulus cum sociis suis una pariter nobiscum consenserunt, et inuiolabiliter se illi et patrie fidem obseruaturos esse sub diuini numinis sponsione testati sunt, quas etiam sponsiones manus sue subscriptionibus notauerunt. Quibus conditionibus perlectis, quas ipsi maligne resecuerant, ad confusionem perfidie ipsorum subscriptio manus eorum in ipsis conditionibus eis aspicienda ostenditur. Post hec alie conditiones ad quas ipse perfidus Paulus populum sibi  iurare fecerat, relecte sunt. In quibus iste impietatis, et crudelitatis ordo seruatus est, ubi ipsi Paulo omnes socii sui sub isto ordine iurauerunt, ut et fideles illi essent, et unanimes cum eodem contra gloriosum dominum nostrum regem Bambanem pugnarent, atque in deiectionem eius uel periculum usque ad effusionem sanguinis dimicarent; uel contra eos qui eumdem regem defendere uoluissent. Infaustum iam dictum regem gloriosum Bambanem  in ipsis conditionibus temerarie reperitur scriptum.

7. Iis excursis atque perlectis, canonum est prolata sententia ex concilio Toletano, qualiter debeant puniri huiusmodi transgressores.



[APPENDICES.]



APPENDIX PRIMA. OPERA SANCTO IULIANO SUPPOSITA.





MONITUM.

Omnia opera sancto Iuliano falso ascripta, pauca illa quidem, hac breuissima concludimus appendice: Chronicon scilicet regum Wisigotthorum, Wulse frequenter appellatum; tum duo carmina, et epitaphia quatuor. Queris quis hec Iuliano imputauerit? Ille qui sub ementitis Iuliani et Luitprandi nominibus chronica illa peruulgata, tot fabulis insignia commentus est. Et quod ad chronicon Wisigotthorum spectat, quanquam opus est uere aureum  cuius luce Hispanie chronologia et sacra et profana nimium quantum illustrata est; ut tamen illud sancto Iuliano attribuatur, nullo satis solido euincitur argumento. Neque enim illud totum, prout nunc exstat ad usque Witize regnum perductum, Iuliani esse potest: neque etiamsi dicatur postrema eius capita fuisse ab aliquo prioris chronici continuatore conscripta,  prioris chronici partis Iulianus minime potest auctor appellari. Si quid enim coniectando assequi ualemus, ex nonnullis antiquioribus codicibus, in quibus presens chronicon ad Eruigii regni initia tantum peruenit, ut patet ex editionibus Aguirriana, et uulcanii in notis ad historiam Wisigotthorum Iornandes, illud potius elicitur, auctorem illius alium fuisse quam Iulianum nostrum, qui sub Egica mortuus, nec Eruigii mortem, nec Egice ad regnum accessum facile silentio pretermisisset. Iam uero si illud adiungas, predicti chronici nullam a Felice in Iuliani elogio fieri mentionem, cum tamen Wambe regis historiam diligenter adnotauerit, concludere oportet, huiusmodi opus temere sancto Iuliano fuisse ascriptum.

Nunc si uerum auctorem queris, omnino ignoramus. Nam quod Wulse appellatur, atque huius nominis scriptori uulgo tributum est, quem episcopum Hispanum nonnulli etiam dixerunt, putidus est error, nostro quidem iudicio ex eo ortus, quod ab aliquo librario imprudenter exscriptum fuerit Wulse-Gotthorum pro Wise-Gotthorum, quod in uetustis exemplaribus legitur, atque inde ad alios manauerit. Wulse certe nomen inter illius temporis scriptores, multo minus inter Hispanie episcopos, uspiam legitur. De quo consulendus P. Florez tomo II Hispanie sacre, cuius nos editionem presentis Chronici expressimus, adiectis similiter ad marginem pluribus quam is, uariantibus ex codice quem sepe memorauimus, Ioan. Bapt. Perez.





CHRONICA REGUM WISIGOTTHORUM.

 Aera quadringentesima [407 S. Isidorus] in Gotthis primus rex Athanaricus efficitur. Post hunc Alaricus. Quo in Italia mortuo, Ataulphus eligitur. Isto regnante, Gotthi, relicta Italia, Gallias, ac postea Hispanias occupant. Anni uero regum hac summa notantur.

    1 Athanaricus regnauit annos 13 [Fors. 12].
    2 Alaricus regnauit annos 28 in Italia.
    3 Ataulphus regnauit annos 6 [Fors. 5].
    4 Sigericus [Segericus] regnauit annos [a 1Kb] 7, alibi semis tantum.
    5 Walia regnauit annos 3 [Fors. 4].
    6 Theuderedus [Theudericus . . . ann. 23] regnauit annos 33 [Fors. 32].
    7 Thurismodus [Thurismundus] regnauit annos 3, alibi 1 [b 1Kb] .
    8 Theudoricus [Theudericus] regnauit annos 7, alibi 13 [c 1Kb] .
    9 Euricus regnauit annos 15 [20], alias 17 [Fors. 18 [d 1Kb] ].
     10 Alaricus regnauit annos 23.
     11 Geselicus [Gesaleicus] regnauit annos 3 et in latebra annum 1, alibi 15 [e 1Kb] .
    Theudoricus de Italia regnat in Hispania, tutelam agens Amalarico nepoti suo, per consules, annos [f 1Kb] 41, alias 15 [Item Theudericus de Italia in Spania . . . per consors an. 11].
    12 Amalaricus [Amalericus] regnauit annos 5.
    13 Theudis regnauit annos 16 menses 6, alias 17 m. 5.
    14. Theudisclus regnauit annum 1, menses 6 [5], dies 13.
    15 Agila regnauit annos 5, menses 6 [3], dies 13.
    16 Athanagildus regnauit ann. 15, menses 6, alias 14.
    uacat regnum menses 5, et alibi 13.
    17 Liuba regnauit annum 1.
    18 Liuuigildus [Leubegildus] regnauit annos 18.
    19 Reccaredus regnauit annos 15, menses 6 [1], dies 10.
    20 Item Liuba regnauit annum 1, alias 2, menses  6.
     21 Witericus regnauit annos 6, menses 10.
    22 Gundemarus regnauit annum 1, menses 10, dies 14 [13].
    23 Sisebutus regnauit annos 8, menses 11, dies 16, alias menses 6.
    24 Item Reccaredus regnauit annos [menses] 3 [4], alias paucos dies.
    25 Suinthila regnauit annos 10.
    26 Sisenandus regnauit annos 4 [3], menses 11, dies 16.
    27 Chintila regnauit annos 3, menses 9 [8], dies 9.
    28 Tulga regnauit annos 2, menses 4.
    29 Chindasuinthus [Cindasuindus; Aguirre Chindisuindus] solus regnauit annos 6, menses 8, dies 11.
    Item cum filio suo domino Reccesuintho [Ag. Recesuindo] rege regnauit annos 4 [3], menses 8, dies 11 [Ag. 12]. Obiit pridie Kal. Octobris, era 691.
    30 Reccesuinthus [Reccesuindus] [a 1Kb] solus regnauit  annos 23, menses 7 [6], dies 11 [2]. Obiit Kal. Sept. die 4 feria, hora 3, era 710, anno incarnationis Domini nostri Iesu Christi 672, anni cycli decemnouenalis 8, luna 3. Idem cum patre suo regnauit annos 4, menses 8, dies 11.
    31 Suscepit autem domnus [gloriosus dominus] Wamba regni gubernacula eodem die quo ille obiit, in supradictis Kalend. Septembribus, dilata unctionis  solemnitate usque in diem 13 [Aguir. 14] Kal. Octob. Luna 21, era qua supra. Idem quoque gloriosus Wamba rex regnauit annos 8, mensem 1, dies 14. Accepit quoque penitentiam predictus princeps die Dominico exeunte, hora noctis prima, quod fuit pridie Idus Octobris, luna 15, era 718.
    32 Suscepit autem [statim] succedente die, secunda feria, gloriosus domnus noster [deest noster] Eruigius regni sceptra, quod fuit Id. Octobris, luna 16, era 718, dilata unctionis solemnitate usque in superuenientem diem Dominicum, quod fuit [b 1Kb] 12 Kalendas Nouembris, luna 22, era qua supra [c 1Kb] .
    Item quoque gloriosus Eruigius rex reg. an. 7, diebus 25, in quo die in ultima egritudine positus elegit sui successorem in regno gloriosum nostrum dominum Egicanem, et altera die, quod fuit 17 Kal. Decembris, sexta feria, sic idem dominus Eruigius accepit penitentiam, et cunctos seniores absoluit, qualiter cum iam dicto principe, glorioso domino Egicane  ad sedem regni sui in Toleto accederent.
    33 Unctus est autem dominus noster Egica in regno in ecclesia sanctorum Petri et Pauli Pretoriensis [Pretoriensis] sub die 8 Kal. Decembris die Dominico, luna 15, era 725.
    34 Unctus est autem Witiza in regno die quo fuit [d 1Kb] 17. Kal. Decembris, era 738.







CARMINA APOLOGETICA A PSEUDO-IULIANO PETRI ARCHIPRESBYTERO SANCTAE IUSTAE, BEATO IULIANO EPISCOPO SUPPOSITA, Typis excussa ab Laurentio Ramirez de Prado in notis ad Luitprandi Chronicon, pag. 369 et seq., edit. Antuerp., anni 1640.





MONITUM EDITORIS HISPANI.

 Piget multa, lector, in hec duo subiecta carmina adnotare. Iuliano nostro ab eodem Pseudo-Iuliano attributa: neque id solum, sed et ab ipso conficta; cum ms. liber in bibliotheca sancte Iuste Toleti asseruatus, ut ipse asserit, hec et alia multa sancti Iuliani carmina continens, sicut et ipsa bibliotheca, merum commentum sit, ad confingendas, faciliusque obtrudendas fabulas excogitatum ab homine mortalium omnium mendacissimo. uerum ut fateamur quod res est, prioris carminis ad imperatorem directi  ansam confingendi prebuit Isidorus Pacensis in suis Chronicis ita scribens: »Romam  per suos legatos . . . . . iterum cum uersibus acclamatoriis, secundum quod et olim transmiserat, de laude imperatoris, misit« , etc. Quem locum totidem fere uerbis exscripsit Rodericus in sua Hispanie historia. Unde illud Pacensis hauserit, ignoramus: certe Felix in elogio cum de Apologetico bis Romam misso loqueretur, uersus nullos commemorat. Et en tibi Pseudo-Iulianus carmen ipsum, a se solo feliciter repertum, statim obtrudit, quod nos nec dubitantes reiicimus propter leuissimam proferentis auctoritatem. Alterum uero ad Sergium papam scriptum, atque ex eodem commentitio ms. erutum, multo magis supposititium est. Nullus enim historicus huiusmodi carmen ad sanctum pontificem missum ne innuit quidem, multo minus ad Sergium: quem Sergium de Apologetico loquentes, nec Pacensis, nec Rodericus commemorat; et ut commemorarent, a nobis ut assentiremus impetrari unquam poterit, repugnante historie ueritate. Constat enim ex Felice, quin et Iulianus ipse testatur in concilio Xu Toletano, anno 688 celebrato, Apologeticum se librum ante duos annos Romam misisse, scilicet anno 686 cum mortuo Benedicto II, in Petri cathedra sedebat Ioannes u, cui successit Conon uita functus anno 687, sub finem Septembris. Quomodo ergo ad Sergium Cononis successorem carmen cum Apologetico misisset Iulianus? Spurium ergo et commentitium habendum est.



MONITUM PSEUDO-IULIANI.


Papa Benedictus  offensus . . . . . nouitate uocum, scilicet, quod uoluntas genuit uoluntatem, et quod Christus constaret ex tribus naturis, uel essentiis, scripsit ad illum  comiter, et uerbotenus iussit latori, ut illum admoneret de propositionibus. uidens sanctus doctor aliquos scandalizatos esse nouitate harum uocum, ad ipsum papam misit  libellum responsorium cum Petro regionario notario, et simul quedam carmina de imperii laude; que ego excerpsi ex operibus sancti Iuliani, que sunt huiusmodi.

Latius imperii maiestas preterit orbem,
   Si pietas adsit, peruolat astra super.
Cesaris ensis enim debet defendere sedem
   Immotam Petri, cui Deus ipse preest.
 A quo suscepit uires titulique cacumen,
   Nonne illi, o Cesar, ferre decebit opem?
Romani decus imperii iuga regibus infert:
   Illud agit populos, gentibus illud adest.
Iustiniane, tue frangatur robore dextre
   Barbarus omnis iners, perfidus omnis homo.
Cesare te celebres portet noua Roma triumphos,
   Nomen ei inuideat nobile Roma uetus.
Cesare te referat uirides Ecclesia lauros,
   Portet ab heretica conditione decus.
Et Monothelite subdant colla impia, papa
   Pastor sancte, tibi, clauigeroque Petro.
uincat, et eterna sedes sacra pace fruatur,
   Cesare te teneat, Iustiniane, solum.
uiue diu, Cesar: que dat Benedictus, adora
   Iussa libens, felix sic quoque Cesar eris.
Rescripsit Iuliano, et adhuc mordet; et iussit Iulianum, communicato consilio suo cum rege Egicane, cogi Toleti concilium episcoporum gentis Gotthice  et sue nationale et uniuersale, primo anno regis Egicanis: et illic lectis epistolis explicuit se, et fecit alium Apologeticum cum carmine in laudem sancti pape Sergii, qui successerat post alios Benedicto, anno 687 missis etiam tribus uiris sapientissimis sanctissimisque ex clericis sancte ecclesie Toletane, ut res tanta postulabat, scilicet Felice archipresbytero, Ulisando archidiacono, Musairo primiclerio uel subdiacono, cum litteris, et libro Apologetico, ac carmine. Lectis litteris ac libro, approbauit eum sanctus papa Sergius, et legendum omnibus dedit; et actis gratiis de labore et pietate, remisit cum reliquiis, et sua benedictione nuntios cum litteris responsalibus. Carmina hec sunt deprompta ex eiusdem sancti Iuliani epigrammatis, que sunt in libro ms. sancte Iuste.

 Ad te mitto libens codicem, sanctissime Sergi,
   Qui regis innumeras et moderaris oues.
Inclyta peruasit nos laudum fama tuarum,
   Quod bonus et clemens sis, pietatis amans.
Pectore, uoce refers uiuendique ordine Christum,
   Cuius et in terris fungeris officio.
uiue diu nobis et mundo, candide Sergi;
   Cui Iulianus ouans oscula dat pedibus.
Accipe clementi, Sergi sanctissime, uultu
   Scripta mea; excubias corrige, papa, meas.
Perlege quodcunque est, quod epistola nostra docebit,
   Atque animo exiles curre labente notas.
Est censura Dei tua, quidquid dixeris ipse,
   Hoc Deus in celo duxerit esse ratum.
A Domino Christo summa est concessa potestas,
   Claudere qui celos, et reserare uales.
Ergo, pater Sergi, paruo benedicito fratri,
   Ut fluat in nostrum gratia larga caput.
Regis Egicani, populi memorare fidelis,
    Pontificum benedic plebibus inde tuis.
Rore tuo uernabit ager Hispanus abunde,
   Catholicamque colet tempus in omne fidem.
Quam fera tempestas Phlegethontis turbine nulla
   Auferet ex linguis pectoribusque piis.
Hei mihi! quam timeo ne nos malus implicet error,
   Demur et infandis gentibus opprobrio.
Africa plena uiris bellacibus arma minatur,
   Inque dies uictrix gens Agarena furit.
Ne meus iste metus sit uerus, uindice Christo,
   Ora pro populis, optime papa, tuis.
Ut Deus auertat nostra a ceruice securim,
   Detque pius ueniam, te lacrymante, reis.



EPITAPHIA SANCTO IULIANO TRIBUTA IN CHRONICO PSEUDO-LUITPRANDI.





MONITUM

 De quatuor sequentibus epitaphiis, quorum miramur Nicolaum Antonium non meminisse, idem esto lectoris iudicium ac de precedentibus carminibus, Iulianum nostrum illorum auctorem non esse, quem etsi multa epigrammata scripsisse constet, quippe qui in eo genere neque Eugenio neque Hildefonso eius predecessoribus ac magistris cedebat, quibus et ingenio et eruditione equalis exstitit, tamen ueros et indubitatos Iuliani uersus nullos adhuc uidimus, siquidem ii, quos nunc edimus, postquam Tamaius de uargas in suo exhibuit martyrologio, unius Pseudo-Luitprandi auctoritate et testimonio consistunt, cui uel uera narranti tuto uix credas. Preterquam quod insignes habent suppositionis notas, secundum presertim ac quartum epitaphium, ut facile agnoscas fabulatoris ingenium. In illo enim Quirici episcopi, duos huius nominis presules satis cognitos, unum Barcinonensem, Toletanum alterum, confundens, ex duobus unum eumdemque efficit Quiricum, qui primum ex abbate Agaliensi ad Barcinonensem cathedram assumptus, inde ad Toletanam translatus fuerit. Cum tamen ut egregie euincit P. Florez tom. u et XXIX Hispanie Sacre, Barcinonensis presul, quocum magna fuit Hildefonso nostro consuetudo et amicitia, eodem ferme ac Hildefonsus tempore obierit, circa ann. 667, aut paulo post, alter uero Toletanus sancto Hildefonso successerit, neque ante ann. 679 aut 680 mortuus sit. Denique Wambam regem, quem in Chronico suo ex Segouiensi diecesi ortum facit, in postremo epitaphio diaconum fuisse commentatur, antequam ad regnum assumeretur, sacerdoti in sacrificio ministrantem, Petrumque denominatum, quod nomen in regno deposuerit. Que omnia quam leuia illa sint, et ridicula, temereque conficta, nemo non uidet.





[EPITAPHIA.]



I. In sepulcro sancti Hildefonsi.


Alfonsi iacet hoc corpus uenerabile saxo,
    [a 1Kb] Quo Toletana nichil terra tulit melius:
Luciaque, et Stephanus clara de gente Gotthorum,
   Sed uirtute magis nobilitante micat.
Inuenit iuuenis portum, secloque relicto,
   Cenobii cellas Agaliensis amat.
 Hincque Toletanam raptatur presul ad urbem,
   Cui fuit in uotis sede latere sua.



II. In sepulcro Quirici.


A [b 7Kb] Domino qui nomen habes pie, uoce, Quirice,
   Et monachus, presul Barcinonensis, aue.
Agaliensis eras quondam sanctissimus abbas,
   Barcino te multum presule gaudet ouans.
 Te Toletano pietas prefecit ouili:
   Diuisas sedes presul amansque uides.
Nil uno melius fuit, aut te sanctius uno:
   Et dementato rege dolens moreris.
Te socium letis Leocadia suscipit ulnis,
   Corpus humo, mentem leta sub alta locans.
Gaude sorte tua, presul uenerande Quirice;
   Sic Dominus terris es, Dominusque polo.



III. In sepulcro Gudile archidiaconi Toletani.


Gloria Toleti iacet hac sub mole sepultus
   Gudila, pars animi dimidiumque mei.
Qui senis a tenera mores etate tenebat,
   Et [a 1Kb] iuuenis fecit hic iuuenile nichil.
Spiritus in sacro residebat pectore Christi,
   Exprimit hunc totum, moribus, ore, manu.
Pauperibus cibus est, uiduis solamen, ut egris
   Grata salus: miseris omnibus unus erat.
Mercaris meritis multis, bone Gudila, celum:
    Nos desiderium lancinat usque tui.
Merentesque uocamus eum, quem sustulit ether:
   Prosequimurque piis funera lacrymulis.
Non uiolas, tenerasque rosas, non lilia cana
   Spargimus ad tumulum, sed bona uota, tuum.
Nos ergo e supera prospecta candidus arce;
    Teque amor, et moueat, Gudila, cura mei.
Menibus a patriis morbos auerte, famemque,
   Hostilesque minas, dogmata falsa, dolos.
Toleti ne temne preces, comitisque rogatus,
   Qui tibi dat carmen sat Iulianus amans:
Ossaque Felicis tua sacra condit in ede,
   Cuius mens superis est sociata choris.



Iu In sepulcro regis Wambe.


Wamba prius, qui Petrus eras, misseque minister,
   Rex Gotthice gentis religione micas.
Sponte tua non affectas regale cacumen,
   Sed subis imperii grande coactus onus.
Spes tua, conatusque tuus, uirtute potentis
   Fretus, inauditas res operatus ades.
Nulla perinde tali res gratior usque quiete est:
   Cenobium gaudens post sacra sceptra petis.
Septem ibi perpetuos monachus bene preteris annos,
    [b 1Kb] Inde oblata celos morte beatus adis.
Felix Wamba tua censeris sorte fuisse:
   Tam bene qui calcat sceptra, per astra uolet.
Septem sceptra tue gentis moderaris in annos,
   Que sinis haud morbi mole, sed ipse libens.



APPENDIX SECUNDA.





IDALII BARCINONENSIS EPISTOLAE DUAE.




EPISTOLA PRIMA.


Sanctissimo et mihi pre ceteris peculiari domino Iuliano Toletane prime sedis episcopo [a 1Kb] Idalius Barcinonensis sedis episcopus.

Recordatione meorum peccaminum pauidus, et memoria ingentium criminum usquequaque perterritus, putaueram diuinas aures in meis penitus obduratas fuisse clamoribus, cum promissionis uestre minime perciperem opus. Et licet huiusmodi causa nunc diuersis perturbationibus agitatus, nunc etiam optate opportunitatis euentu priuatus, aut, ut assolet, obliuione detentus, suggestionibus meis ualefactionem alternans [b 1Kb] sanctitati uestre intulerim minime preces, fretus tamen Saluatoris et Redemptoris nostri oraculo, quo discipulos, securauit dicendo: Si duo ex uobis consenserint super terram, de omni re quamcunque petierunt, fiet illis a Patre meo qui in celis est; uestre quoque promissionis fiducia uberrime fretus, fixum corde tenebam, quod  neque ueritas mentiri ullatenus posset, neque ueritatis cultor atque discipulus mendaciis deseruiret. Exspectabam ergo sanctitudinis uestre promissum, spem magnam repositam habens in Domino Iesu Christo: orabam tamen, et si non quotidie, certe  uel sepe, ut idem qui ubique presens [c 1Kb] est cordi uestro inspirator adesset, et uotis nostris effectum tandem prestaret.

Nunc ergo quia Dominus memor fuit mei, et uotorum meorum me compotem fecit, gaudio os meum et linguam exsultatione repleuit, cum et uos perfectione sancti operis cumulauit, et me laboris uestri effectu ditauit. Dicam ergo illi cum exsultatione mentis prophete sui uerbis: Benedictus Deus, benedictus Dominus de die in diem. Adueniens namque quidam Iudeus, nomine Restitutus, quasi brutum, ut ita dixerim, animal, materiam lumini congruentem deportans, librum, quem studiosa breuitate non solum ex antiquorum sanctorum Patrum sententiis, uerum etiam inspirante et docente Christo, labore ac studio proprio consummare, et nostre ineptie sanctitudinis uestre prudentia mittere procurauit, gemellis manibus obtulit, quem auiditate noscendi rapiens, potius quam accipiens, citissime pandi, titulumque  contra suspiciens [d 1Kb] miratum esse me fateor, cur tanti et tam preclari mercimonii causam tam infido et a cultu fidei alieno uestra sanctitas crediderit baiulo. Sed illico illa ratione imbutus, qua thesaurum fictilibus uasis committitur, prefato Iudeo cur  ea que acceperat illesa detulerit prius, potius quam uobis gratias egi, considerans ne forsan immutatione dextere Altissimi ageretis, ut is, qui caduca mercimonia uectare solitus erat, diuinis eternisque mysteriis pararetur.

Intellexi tamen in hac parte sancti et artificiosi cordis uestri humilitatem, que omne quod in dictis uestris uenustum, nitens, et purum existit, cum gratiarum actione referendo ad Deum, cuius uobis munere uenit ingens et optimum, reddit. uanam uero gloriam respuendo eo idipsum abiectum uidentium obtutibus ostendere nititur, quo uiliori gerulo hoc idem credidisse cernitur.

Inspecto igitur prescripti Codicis, discussoque uocabulo; nullum penitus aliud reperire ualui nomen eidem operi congruentius, nisi quod ipse in principio sui uoluminis gestare uidetur. Appellatur enim Prognosticon futuri seculi, quod Latine prescientia futuri seculi dici non incongrue potest. In quo  quidem quamlibet primus liber quadam ex parte peccantibus asperitatem metumque incutere uideatur, duo tamen subsequentes libri maxima fiducia Christicolarum releuant corda, ob spem future resurrectionis et regni, quod se fidelibus Christus daturum promisit. Reliquum uero totius codicis corpus legendo transcurrens, reperi illud quod Dominus iehsu Christus in Euangeliis loquitur: Omnis scriba doctus in regno celorum, similis est homini patrifamilias, qui profert de thesauro suo noua et uetera . Euidenter enim et dubia effugata, et obscura in lucem producta sunt, cum et antiquorum Patrum decreta, noue breuitatis, indicia artificii uestri, fructuoso labore ad medium sunt deducta. Manat ergo ex illorum sententia ueritas, ex uestro autem labore noua et breuissima ueritas. Quidquid itaque ueraciter illi, caste et sobrie in Dei causis senserunt, est tibi commune cum illis, ad cuius notitiam doctrina Domini hoc ipsum deduxit. uestre tamen sollicitudini tantumdem applaudit,  quod curiositate instante, illorum sententias in unum collectas pigris et torpentibus contiguo relatu manifeste aperuit. Propter quod licet illi ministrauerint, donante Christo, materiam, uestro tamen operi totius laboris astipulabitur summa. Nam et aurum quamlibet originis ac nature sue obtineat splendorem, cum per formas aut etiam [a 1Kb] figurarum uarietates perite deducitur, decenterque politur, artificis ingenium non immerito predicatur. Huius rei exemplo permotus, ingenii efficaciam quam diuina cordi uestro contulit gratia, insigneque studium, quo uos in causis Christi desudasse cognosco; attollere laudibus procurarem, aut quia ego nequeo, alios predicare precarer, nisi quia idipsum uobis displicere soleat conscius essem.

Restat ergo, ut hoc faciam, quod uestre sanctitatis desiderat anima. Refert itaque mea pusillitas; imo mecum Ecclesie uniuersitas, ad cuius notitiam insignia operis uestri deduxit nostra tenuitas, immense  et ineffabili Trinitati, non quantas debet, sed quantas ualet gratiarum copias, quia in fine temporum, aut pene, ut uerius dixerim, in consummatione mundi, effudit in corde beatitudinis uestre donum gratie sue simul et studium operis sancti; deditque in ore uestro directum et bene sonantem sermonem, quo et delinquentium corda terrendo sanaret, et bonis operibus deditos, in sanctis actibus confirmandos, igne celesti affatim animaret.

Oramus deinde maiestatis superne profusissimam pietatem, ut in presulatu Ecclesie sue ad illuminationem fidelium, annos uite uestre protelando conseruet, et ita donum gratiarum suarum, quod cordi uestro diffudit, exuberare concedat, ut catholicam plebem studiosis operibus, doctrinisque sanctimonie uestre, bonorum omnium compotem reddat. Proque laboris uestri sancta instantia post longissima uite huius spatia, remissis iniquitatibus, tectisque peccatis, cum sanctis et electis suis celestia uobis ad  possidendum regna concedat.



EPISTOLA II.

Sanctissimo, et mihi pre ceteris peculiari domno Zuntfredo Narbonensis prime sedis episcopo Idalius, Barcinonensis sedis episcopus.

Opus egregium, quod non solum [b 1Kb] ingenti labore, uerum etiam immenso studio, ex antiquorum catholicorumque Patrum libris, mirabili et noua breuitate, beatissimus socius uester dominus meus Iulianus Toletane prime sedis episcopus, uno uolumine colligere, atque Prognosticon futuri seculi appellare, et nostre tenuitati mittere procurauit, nobisque in instantia importunitate laudabili uestra beatitas ardentissime demandauit, sanctitudini uestre cum deuotus essem in hac ciuitatula  manibus gemellis offerre per presentem conseruulum meum, illuc in sancte sublimitatis uestre sede presentandum direxi; ut ex huius agnitione,  gaudii uestri participes totius prouincie uestre presules facti, conspicere iubeant quam ingenti muneris lumine prescriptum socium uestrum ad illuminationem Ecclesie diuinitas summa ditauit; et benedicant in commune Dominum Deum celi, ex cuius largitate idem ipse socius uester hoc ipsum donum percipere meruit. Deinde Trinitati diuine postulationum suarum libamina fundant, quo et auctorem huius operis pro tanto labore diuinitatis gratia protegat, et nostre paruitatis peccamina diuina indulgentia deleat, pro eo quod curauit nostra ignauia ad eorum deducere notitiam, unde spiritali fructu cor illorum exuberans fiat. Te quoque precor, uernacule domne, ut pro meis abluendis criminibus, assiduis diuinitatis potentiam adire iubeas precibus, ut ego, qui diuersis premor miseriis, reuelari [releuari] merear orationis uestre remediis. Ita gratiam Domini nostri Iesu Christi sine fine uos possidere congaudeatis.




ANNO DOMINI DCCLXXXuII.
SANCTUS LULLUS MOGUNTINUS EPISCOPUS.





NOTITIA HISTORICA IN SANCTUM LULLUM.


 Sanctus, Lullus, siue Lullo, qui et Iulius, Anglus, post sanctum Bonifacium magistrum suum archiepiscopus Moguntinus ab anno 753 ad 786 uel 787: de quo Surius 16 Octob.; Lelandus, cap. 103; Baleus XIII, 56; Pitseus, p. 156; Serarius lib. Iu, p. 371  seq. »Aliquot eius epistolas uidere nobis contigit, inquit Flacius in Centuriis Magdeburg., sec. uIII, pag. 453, ut ad Osuitam, ad Leobgytham, ad Gregorium, ad Denehardum, ad Thuringos, ad Cenam.« Ex illis deinde nonnulla profert, que ibi uideantur.





SANCTI LULLI EPISTOLAE.



EPISTOLA PRIMA. LULLUS DALHUNO. 


Reuerendissimo fratri Dalhuno, iam dudum magistro Lullus indignus diaconus, sine prerogatiua meritorum diaconatus officio fungens, optabilem in Domino salutem.

Almitatis tue clementiam intimis precibus flagito,  ut mee mediocritatis carinam fulcire digneris tuis almis oraminibus, quatenus tuarum orationum intercessionibus, seu pelta protectus, ad portum salutis peruenire merear, et piaculorum meorum in hoc terreno ergastulo ueniam consequi, sicut iam preterito anni circulo, per Denewaldum fratrem nostrum, litterarum mearum portitorem, deprecatus sum. Ergo uilium munusculorum transmissio schedulam istam comitatur non tam digna quam deuota mente directa. Similiter obsecro ut mihi Aldhelmi episcopi aliqua opuscula seu prosarum, seu metrorum, aut rhythmicorum, dirigere digneris ad consolationem peregrinationis mee, et ob memoriam ipsius beati antistitis; et mihi per aliqua uerba tue affabilitatis, indica, quid de istis ualeat precibus tua fraternitas  perficere, que inhianter audire satago. Bene ualentem te et proficientem in prosperitate dierum, et intercedentem pro me exopto longis temporibus.

Fama est fictilibus cenasse Agathoclea regem.
   Atque abacum Samio sepe onerasse luto.
Fercula gemmatis cum poneret aurea uasis,
   Et misceret opes pauperiemque simul.
Querenti causam respondit: Rex ego qui sum
   Sicanie, figulo sum genitore satus.
Fortunam reuerenter habe, quicunque repente
   Diues ab exiguo progrediere loco.





EPISTOLA II. INGALICE LULLO. 

Claro atque carissimo Dei ministro Lullo Ingalice,  indignus presbyter tuus, tamen per omnia deuotus famulus in Domino optabilem salutem.

Littere namque prudentie tue et munera targitatis tue ad me usque directa peruenerunt, quibus diligenter lectis et consideratis, post premissam pacificam salutationem, si bene intellexi, insinuasti nobis erga uos diuersas molestias et tribulationes, que sepe solent in hoc mundo occupare seruos Christi  secundum Apostoli sententiam: Omnes, qui pie uolunt uiuere in Christo, persecutionem patiuntur; contraque omnia tentamenta, orationum nostrarum, qualiacunque sunt, adminicula humiliter postulasti; quod et omnis congregatio nostra pro uestra sospitate sedulo ad Dominum preces fundere studuit, et nunc, amantissime diacone, quia uicem rescribendo eruditionis tue scriptis, propter paruitatem ingenioli mei, digne debitum persoluere non potui, tamen scio quia uera caritas omnia sustinet. Hec pauca uerba rusticitatis mee cum minimis munusculis, id est, quatuor cultellos nostra consuetudine factos, et calamistrum argenteum, et mappam unam, per fidelem portitorem fratrem uestrum, imo nostrum Aldredum amabili presentie tue tantum pro memoria caritatis  transmittere curaui. Queso fraternitatem tuam ut eo animo a te hec suscipiantur, quo a me destinata noscuntur. Sed et intercessorem nostrum apud Deum, uenerabilem Bonifacium presulem, omnis caterua fratrum nostrorum cum abbaterio in Dei dilectione salutare desiderat.



EPISTOLA III. LULLUS LEOBGITHAE. 

Sorori in Christo carissime Leobgythe Lullus exiguus seruus, auctoritate domini Bonifacii discipulorum, in Domino salutem.

Non immemorem tue sagacitatis industriam estimo euangelice sententie qua dicitur: Beati pauperes  spiritu, quoniam ipsorum est regnum celorum. Illa paupertas patienter ferenda est, eodem euangelista testante, qui ait: In patientia uestra possidebitis animas uestras. Illud Dauidici cum corde retinens, quia secundum multitudinem dolorum tuorum consolationes Dei letificarunt animam tuam. Nec enim contemptui uel obliuioni tuam sinceram in Domino germanitatem deditam arbitreris, quamuis per interducias temporum corporali presentia secernamur; neque in tuis necessitatibus fessum me esse ullo modo autumes, sed tantum diabolice fraudis astutia preoccupatum atque ministrorum eius subdola insectatione fatigatum scias; et, iuxta prophete dictum: Tedet me uite mee propter filios nequitie. Quidquid autem necessitatibus tuis desit, per Gundwinum diaconum reuersurum  indicato, suggere illi ut in laboribus meis non lassescat, quia ualde rarus est qui tribulationes meas mecum participare uelit. uale in Domino, intercedens pro me tanto enixius quanto grauiore angustia deprimor.



EPISTOLA Iu. LULLUS GREGORIO. 

Clare Christi Ecclesie lampadi lucifere, meoque in doctrina diuine legis deuotissimo adiutori, Gregorio duplici presbyteratus abbatisque honore, cum precedente propriorum meritorum suffragio, decorato, Lullus, extremus orthodoxe matris, uidelicet Ecclesie, alumnus, immarcescibilis caritatis, in angulari lapide utriusque testamenti, salutiferam salutem.

 Fido gestante gerulo munera largitatis tue ad me usque delata peruenerunt, sed et suauissime beneuole caritatis tue salutationes omne munus uincentes more solito pariter comitabantur, quibus auditis et perceptis, uberes Deo piissimo primitus egi gratias ut decuit; et deinde fraternitati tue debitas reddidi grates, quia te in minore potestate fidelem sciebam, in maiore citius fideliorem comprobaui. Comperto igitur prosperitatis tue successu eger animus utrumque egit: gaudebat de ascensione cari sodalis, sed contristabatur de diuisione, quia hoc intolerabile apud homines uidetur, dum is qui pre ceteris plus diligitur repente subtrahitur, quamuis  pro certo sciam quod nulla terrarum spatia illos diuidere possunt quos uerus Christi amor indisrupto germanitatis uinculo nectit, teste Deo, ne uidear adulando fallere, quia te, Pater, quantum mentis possibilitas attribuit, interni affectus amore diligo. Hoc autem subnixa prece humiliter obsecro, ut nunquam semel in Christo ceptam caritatem, desidia torporis, in nostro pectore frigescere sinamus, uelut paruam scintillam tenuis ignis fulua cinerum fauilla suffocatam, ne in derisum ueniamus a pretereuntibus ceptum edificium considerantibus turris. Dicit Scriptura: Qui perseuerauerit usque in finem, saluus erit, nec quilibet artifex de cepto opere laudatur, sed de perfecto. Hoc autem meam mediocritatem quamlibet etate iuniorem, merito graduque minorem, scientia  inferiorem, absque ullo dubitationis scrupulo et seruasse, et seruaturam esse scito. De tua uero uite grauitate, mentisque stabilitate nichil dubito. Muniamus nos spirituali armatura iuxta apostoli preceptum: Orantes pro inuicem ut saluemur, quia multum deprecatio iusti assidua, Iacobo attestante, apud Deum ualet; et eo diligentius huic insistamus, quo uehementius nos uariis tentationum telis impugnari non ignoramus. Dextera scilicet fortior leuam infirmiorem adiuuare non cessat; et leua dextere, sicut ancilla domine, deseruire non desinet. Id est, meam instabilitatem bone uite tue exemplis castigando, corrigendo, admonendo, quamuis absentem corpore, spiritu tamen presentem, sicut tibi moris est, ad melioris uite perfectionem deducere non desinas, et  ego tibi humili deuotione, quantum uires suppeditant, fidelem famulatum in omnibus prebebo. Exhortatoria mediocritatis mee uerba, quamuis fatua et superflua uideantur, obsecro ut non moleste a tue caritatis collegio recipiantur, que sola caritas exigebat scribere sine dictandi materia, que omnia uincit, sicut scriptum est:

Omnia uincit amor, et nos cedamus amori,
ablata omni tumoris superbia. Hec sunt suasoria uerba que sine meo periculo dicere non possum, ut in hac temporali potestate et terrestri ditione, qua, auctore Deo, iam nunc uteris, dominice sententie semper memor sis sonantis: Regnum meum non est de hoc mundo; et illud apostoli: Nolite diligere mundum, neque ea que in mundo sunt. Quibus uerbis  quid aliud innuitur, nisi aperte dixisse illum intelligamus: In illum nolite oculum mentis uestre figere, quem quotidie ipsa ruina sua cernitis cadere, sed in illum tota mentis intentione aspicite, illumque totis uiribus diligite, qui ante omnia secula est, et per omnia secula immutabilis manet, qui futuro et preterito tempore caret, sed esse sibi semper essentialiter est. Quid est enim huius mundi fugitiua felicitas, et caduca prosperitas, nisi uapor et fumus? Inter temporalem prosperitatem et eternam felicitatem multum distare quis peritorum ignorat? Discamus igitur hac temporali potestate frui preter eternam felicitatem, et in cuius comparatione nobis omnia uilescant. uestimenta pretiosa, caballos farre pastos, accipitres, falconesque cum curuis unguibus, latrantes  canes, scurrarum bacchationes, cibi potusque exquisite dulcedinis saporis, argenti aurique rutilantis pondera spernamus, ne sit mollis culcitre pausatio, molliaque ceruicalia a uiris potius exhibeantur, quam a flammeis puellis. Ante omnia, incauta familiaritas extranearum feminarum abscindatur, quia sepe seducimur incauta securitate peius quam aperta tentatione. Tumultuosam ministrorum multitudinem clandestina diuinarum Scripturarum eloquia expellant, quia illa fouea omni custodia cauenda est, per quam plurimos miserabili ruina conspicimus corruisse. Nam sepe robustus miles infestissima telorum iaculatione eo fortius impugnatur, quo inuictus uidetur. Quamuis hoc inisse te negotium liquido nouerim  occasione lucrandarum animarum, et pro studio multiplicius seruiendi Deo, tamen memento quia mollem manum durus capulus exasperat. Quapropter, chare collega, iam dudum, et nunc pie preceptor, in omnibus operibus tuis memorare nouissima tua, et in eternum non peccabis. Festinatio autem ad te ueniendi, propter multiplicem tribulationem, quam iugiter, Deo gratias, sustinemus, mihi undique denegata est. Huius muneris magnitudinem noli intendere, sed deuotam mentem dirigentis intuere. Antique familiaritatis fiducia freto libet mihi hec epistiuncula quamdam sententiam frequenter apud nos habitam, quando limpida dicta Dei communiter rimabamur, breuiter tangere, nequaquam tamen ad tue pure religionis personam pertinentem, cuius bene  recordaris dum legitur, sed ad quemdam schismaticum nefandissimum pertinebat, qui semper iurare solebat nichil se terreni accepturum. Cum subito ex improuiso, uelut nouum phantasma, episcopus apparuit, hoc iam maxima ex parte futurum esse formidabo. Longioris sermonis prolixitas legenti fastidium ne gignat , obsecro, istius epistole rubiginem emendando absterge, meique erroris indulgentia detur. Deus tibi, quod ad salutem tuam pertineat, clementer inspirare dignetur; et cum grege tibi commisso incolumem Pastor pastorum te custodiat. Propria manu scripsi hec. Obserua que precipiuntur et saluus eris.



EPISTOLA u. LULLUS DENEARDO ET ALIIS. 


Charissimis filiis Denehardo, Eanbertho, Winberto, Sigeherio, Sigewaldo, Lullus antistes in Domino salutem.

Admonemus uos ut rogetis omnes ubique Deo seruientes, tam seruos Dei quam ancillas Christi in prouincia Thuringorum, uniuersamque plebem, ut in communi misericordiam Domini deprecentur, quatenus ab imminenti pluuiarum flagello liberemur; id est, ut unam hebdomadam abstineant se ab omni carne, et ab omni potu in quo mel sit; secunda feria, quarta feria, et sexta feria ieiunetis usque ad uesperum; et unusquisque seruorum Dei et sanctimonialium quinquaginta psalmos cantet omni die in  illa septimana, et illas missas, que pro tempestatibus fieri soleant, celebrare uos, presbyteri, recordamini. Misimus uobis nomina domini Romani episcopi, pro quo unusquisque uestrum XXX missas cantet et illos psalmos, et ieiunium iuxta constitutionem nostram. Similiter pro duobus laicis nomine Megenfrido, et Rabano X missas unusquisque uestrum cantet. ualete in Domino semper.





EPISTOLA uI. ALREDUS ET OSGIuA LULLO. 

Alredus rex et Osgiua regina Lullo uenerabili episcopo nobis perpetuali amicitia copulato in Christo salutem.

 Scripta beatitudinis tue simul cum muneribus litteris assignatis debita gratulationis reuerentia suscepimus, maximasque omnipotenti Deo egimus gratias, quod te in tam longa peregrinatione desudantem, et in Christi agonibus decertantem, optate conseruauit sospitati; et ideo reuertentibus uenerabilibus uiris, gaudium nostrum, sacrorum apicum attestatione, signamus, ac petimus uti quotidianis orationibus episcopatus tuus studium ac uotum suum circa salutem nostram dignetur impendere. Nos quoque simul cum nominibus nostrorum amicorum, et propinquorum, que hic subscripta sunt, litterarum custodia facias contineri, orationibusque et missarum celebrationibus perpetuis Dei patrociniis commendemur. Eodemque modo de uobis, et de  nominibus ad nos delatis, secundum uestram petitionem, facere curabimus, ut in cunctis monasteriis nostris ditionibus subiunctis perpetuis litterarum monumentis commendentur, et orationum subsidiis Deo quotidie presententur. Illudque pietati nostre satis placuisse cognosce, quod sanctimonia tua de Ecclesiarum aut populi perturbatione sollicita est, que etiam ut fierent, Dei aliquo dispensationis consilio credimus esse prouisa. Nostris quoque, dilectissime frater, legationibus ad dominum uestrum gloriosissimum regem Carl. obsecramus, consulendo subuenias, ut pax et amicitia, que omnibus conueniunt, facias stabiliter inter nos confirmari.

Diuina maiestas indefesso certamine pro Christi Ecclesia desudantem te conseruare dignetur.

 Parua munuscula tue dignitati admisimus, id est duodecim sagos, cum annulo aureo maiori dono ad dotem.





EPISTOLA uII. PIPPINUS LULLO. 

Pippinus gratia Dei rex Francorum uir illuster domino sancto Patri Lullo episcopo.

Cognitum scimus sanctitati uestre qualem pietatem et misericordiam Deus fecit presenti anno in terra ista. Dedit tribulationem pro delictis nostris; post tribulationem autem magnam atque mirabilem consolationem, siue abundantiam fructus terre, quem modo habemus. Est ob hoc, atque pro aliis causis nostris opus est nobis illi gratias agere, quia  dignatus est seruos suos consolari per eius misericordiam. Sic nobis uidetur ut, absque ieiunio indicto, unusquisque episcopus in sua parochia litanias faciat, non cum ieiunio, nisi tantum in laude Dei, qui talem nobis abundantiam dedit, et faciat unusquisque homo suas eleemosynas et pauperes pascat. Et sic preuidere faciatis, et ordinare de uerbo nostro, ut unusquisque homo, aut uellet aut nollet, suam decimam donet. ualete in Christo.





EPISTOLA uIII. MAGINGOZ LULLO. 

Sacerdoti Christi magnifico, reuerentia pariter et amore non mediocriter amplectendo, Lullo episcopo  Magingoz, seruus seruorum Dei, perennem in Domino salutem.

Aperto Scripturarum diuinarum testimonio declaratur ueritatem esse Dominum Saluatorem, ac de ipso dictum esse per prophetam: Querite faciem eius semper, quam ob rem solutionem questionis alicuius que uidelicet infirmitatis nostre cognitioni facilis non est, a dignationis uestre largitate id ipsum flagitantes multum desideramus accipere. Itaque constitutio matrimonii Christianorum in iungendo, uel separando, a Patribus tanta diuersitate nobis uidetur disponi, ut uix una et compar sententia ipsorum, nostre pateat paruitati. uidentur namque concorditer Isidorus ac Hieronymus affirmare non debere adulteram teneri a uiro, cui sociata,  alteri se, more meretricis, adiungat, utpote que unam carnem nefarie diuidens, indignam se et alienam ab honore connubii diuinitus instituti reddiderit, et hoc esse preceptum et permissum a Saluatore, cum uxorem non dimittendam absque fornicationis causa preciperet. Augustinus uero cum sententiam eamdem Saluatoris diuturna tractatione uentilasset, nichil plane elucidationis, certe nostre omnino teneritudini captabile, profert; sed hoc in extremo dicebat, quia quomodo preceptum hoc Saluatoris accipi debuisset, late operosissimam adhuc superesse questionem, commemorans uero mulierem ab accusatione Iudeorum a Domino liberatam dicit: Non male illi uir mulieri licet in adulterium lapse conciliaretur. Beatus uero Leo papa feminam,  capto ab hostibus marito, cogente solitudine, inculpabiliter alteri posse copulari cum desperaretur captus, et reuerso forte priore, separatam a posteriore, principali restitui dicit; ubi notandum uidetur quod statim destitute coniugi nubendi licentiam tribuit. Apud Isidorum uero uel Hieronymum proditio federis coniugalis matrimonium separat. Quid ergo supersit coniugi quem, uel quam, solitudo perurget, si et Isidori uel Hieronymi ac Leonis decretum iuste creditur esse tenendum, nisi ut se matrimonio coniungat alterius, me fateor ignorare. Bonitatis igitur uestre dignationem, per caritatem qua Christus Dominus semper ubique membra sua sibi copulare probatur obsecramus, ut ignorantiam nostram  ac dubitationem, sic Domino possibilitatem largiente, illuminare dignemini, ut audire a remuneratore perpetuo mereamini: Euge, serue bone, etc.





EPISTOLA IX. MAGINGOZ LULLO. 

Domino in Christo summopere uenerando Lullo episcopo Magingoz optabilem supplex in Domino sempiterne beatitudinis salutem.

Scit plane sublimitatis uestre prudentia quia contra discrimina maxima consiliorum adiutoriis et integris et ex omni parte solidatis modis omnibus opus est. Notum uero fieri uenerande caritatis uestre  dignationi desideramus quia exitum sororis nostre extremum spiritum agentis, meroribus ac timoribus undique depressi, prestolamur, mortem uidelicet carnis illius, instinctu naturalis conditionis, uelut propria delentes, et pro anime illius euentu incerto, et soli iudici piissimo noto, et insuper familie loci illius tenerrime, et propemodum, sine ulla consilii firmitate, discissionem, uel  animarum interitum pertimescentes. Quapropter magnitudinis uestre pietati humili intentione supplicantes obsecramus per Christum Saluatorem resurrectionemque mortuorum, uti nobis supradictis cruciatibus afflictis quid post obitum illius sit pro stabilitate salutari monasterioli faciendum, prout, Domino iuuante, colligere ualeatis, litteris indicare per  hunc nuntium non dedignemini. Sunt enim, sicut scitis, illic filie fratris nostri uelate, in quas fortasse intentio ignorantium conuersa est; sed nulla ex his adhuc uel etate, uel sensus aliqua firmitate, ad suscipiendum tale pondus congrua poterit iudicari. Et formidamus dispersionem inconsultam familie, nisi celeriter ordo ac stabilitas per abbatissam collocetur. Nec tamen uel intra cellulam, uel intrinsecus nos posse reperire credimus per quam uel uerbo ac specie tenus ualeat coherere, preter puellulas quas diximus, quibus maximum periculum suscipientibus, et nobis fortasse persuadentibus, formidamus. Quapropter iterata supplicatione per Christum Saluatorem obsecramus, ut nobis quod saluberrimum inter huiusmodi necessitates fieri credatis  nobis reuelare celeritate qua diximus nec dedignemini nec grauemini.

ualere beatitudinem uestram, et in Christo magis ac magis pro nobis intercedentes proficere integris certisque nisibus cordis optamus, officio Lulloni episcopo.



EPISTOLA X. LULLUS PAPAE. 

Sancta, et regularia instituta canonica auctoritate confirmata tam episcoporum nostrorum uenerabilium, quam etiam domini nostri regis Pippini, consiliatorumque eius, manifesta ratione scimus conseruanda. Quapropter caritati uestre reticere non audemus quod in parochiam nostram, contra ius canonicum,  a Willefrido presbytero quidam adductus est presbyter in alia ordinatus parochia, non consentiente antecessore meo sancto Bonifacio archiepiscopo, neque me successore eius, qui et institutionis uestre decreta contemnens, et in parochia nostra constitutus nostrum spreuit magisterium. Cognita enim canonum auctoritate, decreuistis ut omnes presbyteri qui in parochia sunt sub potestate episcopi esse debeant, et ut nullus eorum presumat in eius parochia aut baptizare, aut missas celebrare, sine iussione episcopi, et ut omnes presbyteri ad concilium episcopi conueniant: que omnia facere contempsit predictus ille presbyter nomine Enred; et ideo secundum quod definistis, increpationis a me sententiam sortitus est.  Sed cum nec ita emendatus penitere de preteritis uoluit, nouissime, secundum canonicam institutionem uestram, excommunicatus est a me, et exinde a supradicto Willefrido susceptus est ac defensus. uestra autem nunc de his caritas quod rectum sit ac iustum iudicet, et non solum de his, sed de omnibus que peruerse male uiuendo peregit, et hic manifestata reperiuntur. Abstulit enim mancipia et seruos de ecclesiis sibi commissis, Fegenolphum seruum nostrum, et duos filios eius Regenolphum et Amanolphum, et uxorem eius Leobthruthe, et filiam eius Amalthruthe, tradidit eos in Saxoniam, contra equum unum, homini nomine Huelp, quod ipse eos duxisset in Saxoniam. Willefridum uero supradicti Regenolphes filium transmisit ultra mare cum Enredo, et ipse eum  dedit matri sue in seruitutem. Seruum uero et ancillam quos Aohtrich dedit ad ecclesias nostras pro anima filii sui, supradictus Willefridus abstulit atque rapuit furtim. Nomen serui Thecdo, et nomen uxoris eius Aotlind; Liudo uero seruum nostrum Enred presbyter tradidit puero Aldberchtes de Effernace nomen Upbit, contra equum unum; et Erpwine seruum nostrum aliis nescientibus furtim nocte abstulit cum nonaginta et quatuor porcis, quem Hredun dedit ad ecclesiam nostram; et altera uice abstulit duos seruos nostros Zeitolf et Zeizhelm, et primo quatuor boues nostros, secundo tres, et nouissime octo uaccas cum septem bobus. Iumenta uero septem optima etate quatuor annorum, que dedit Wenilo ad ecclesias, supradictus Willefridus abstulit,  et multos alios equos inde nutritos, quos minauit ad Hamulanburg. De auro uero et argento quod dedit Regenthryth filia Athuolphi ad ecclesias nostras, duas armillas aureas et quinque siglas aureas ualentes pretio trecentorum solidorum, et aliorum fidelium uirorum ac mulierum pretia Enred abstulit ab ecclesiis supradictis, non solum in auro et argento, sed etiam in uestimento, et armis, et equis. Sed quia longum est ut per ordinem replicemus omnia que rapta sunt ecclesiis supradictis ac spoliatis, et que facta contra canonica instituta sunt, uestro sanctissimo iudicio ascribimus emendanda.



EPISTOLA XI. LULLUS OSWITHAE. 

 Lullus exiguus atque humilis antistes Suithan eiusque subiectis.

Apostolicum preceptum est, Oswitha, ut gregem Domini sollicite seruando pascamus, ne absque ouili repertus, luporum morsibus pereat. Hoc quidem te egisse, et acturam esse confidens, que a sanctissimo uiro Bonifacio martyre Christi, eiusque discipulis, regularis uite disciplinam suscepisti, putabam iuxta modulum intelligentie tue; sed  longe aliter fecisse comprobaris, que, neglectis animabus, pro quibus Christus mortuus est, de quarum uita redditura es rationem in die iudicii ante tribunal Christi, dum sacro palliatas feminas N. et N. contra statuta canonum, et sancte  regule disciplinam, sine licentia et consilio meo, ac iniuriam Dei, eiusque matris beate Marie semper uirginis, cuius famulatum exhibere debuerunt, in laqueum diaboli propter arrogantiam ac uoluptatem laicorum explendam, ad perditionem animarum suarum, liberas ire permiseris in longinquam regionem, non recolens illud euangelicum: Si cecus ceco ducatum prebet, ambo in foueam cadunt. Et illud: Anima que peccauerit, ipsa morietur. Sed ne forte hanc meam obiurgationem parui pendens contemnas, apostolico te sermone percutiam, quo ait: Peccantes coram omnibus argue, ut ceteri timorem habeant. Pro huiusmodi stultitia excommunicatam te esse scias cum omnibus tuis qui hunc negligentie reatum consentiendo perpetrauerunt, usque dum  digna satisfactione hanc emendetis culpam. Illas autem uagas et inobedientes supradictas feminas, intra cellam uestram non recipiatis, sed foras monasterium excommunicate ab Ecclesia Christi sedeant, penitentiam agentes, dum uenerint, in pane et aqua, et uos similiter abstinendo ab omni carne, et omni potu qui melle indulcoratur, scientes quod si spernitis istam increpationem, quod spernatis eum qui a Deo missus est peccatores saluos facere, id est Christum, qui dixit in Euangelio: Qui uos spernit me spernit, qui autem me spernit spernit eum qui me misit, id est, Deum Patrem omnipotentem. Optamus in Christo ad meliora uos conuerti.





EPISTOLA XII. CUTHBERTUS LULLO. 


Reuerendissimo fratri et in amore Christi carissimo Lullo cepiscopo, simulque cooperatoribus tuis episcopis et sacerdotibus Dei, quorum nomina in libro uite scripta teneantur, Cuthbertus, seruus seruorum Dei, cum aliis consacerdotibus Christi et presbyteris seu abbatibus, eterne prosperitatis ac pacis in Domino salutem.

Profitemur igitur, karissimi, sincerissima intentione coram Deo et electis angelis eius, quia quandocunque uestram dilectionem pacis ac prosperitatis prouentum et sancte religionis in Christo profectum, sacreque exhortationis fructum de aliorum conuersatione abundantius habere, rumigerulis referentibus, audimus, quod inde satis gaudentes et pro  uobis obnixius orantes leti gratias agimus largitori bonorum omnium Deo. Quando igitur aliqua religioni uestre iniuria facta, aut aliquod irrogatum narratur damnum, meror et tristitia nos cruciat, quia nimirum sicut gaudio uestro in Christo congaudemus, ita et aduersitate pro Christo contristati compatimur. Non enim aliquando in memoria nostra oblitterari possunt diuersi atque indefessi tribulationum angores quos, ut uiscera nostra, uos ipsi cum Deo dilecto Patre nostro beate memorie Bonifacio martyre, inter persecutores paganos et hereticos, atque schismaticos seductores, in tam periculosa ac ferocitate plena peregrinatione, pro amore eterne patrie, longo tempore, sustinebatis; et quia illo,  scilicet per agonem martyrii, cum suis plurimis domesticis, ad eternam celestis patrie quietem gloriose feliciterque migrante, uos, qui superstites talium estis, forsitan eo periculosius ac difficilius inter diuersa tentamenta conuersamini, quo tanto Patre, et doctore ad presens uos orbatos esse constat. Et quamuis hinc quedam mestitie amaritudo nostra discruciat ualide precordia, tamen huiusce doloris gemitum quedam sepius ad memoriam rediens nimie ac noue exsultationis hilaritas iucundat ac mitigat, dum frequentius recolentes, admirabili uel potius ineffabili Dei pietati tripudiantes gratias agimus, quod tam preclarum, speculatorem celestis bibliothece, tamque egregium Christi militem, cum multis bene educatis et optime instructis discipulis, gens  Anglorum aduena, Britannia, meruit, palam omnibus, ad spirituales agones, et ad multarum, per Dei omnipotentis gratiam, salutem animarum, de sese procul laudabiliter emittere, ut longe lateque ferocissimas nationes per deuia diutius errantes, de lata ac spatiosa uoragine perditionis perpetue ad splendifluas semitas superne patrie, per sacre exhortationis incitamenta, et per exempla pietatis ac bonitatis, ipse ductor et signifer antecedendo, et aduersa queque, opitulante Deo, fortiter expugnando, feliciter perduceret, quod ita actutum ueraciter fieri, etiam rerum effectus gloriosius quam dicta demonstrant; et in illis quoque locis, quos ante eum nullus aliquando, euangelizandi causa, doctor adire tentabat. Unde igitur post incomparabile toto orbe apostolice electionis  et numeri mysterium, aliorumque tunc temporis euangelizantium discipulorum Christi ministerium, hunc inter egregios et optimos orthodoxe fidei doctores et amabiliter habemus et laudabiliter ueneramur. Unde in generali synodo nostra, ubi et de ceteris omnibus que uestre modo sanctitati paucis depromimus, plenius inter nos conferebamus, eius diem natalitii, illiusque cohortis cum eo martyrizantis, insinuantes, statuimus annua frequentatione solemniter celebrare, utpote quem specialiter nobis cum beato Gregorio et Augustino et patronum querimus et habere indubitanter credimus coram Christo Domino, quem in uita sua semper amauit, et in morte, ut ipsius meruit gratia, magnifice clarificauit. Preterea quippe, ut prediximus, uestre sollicite speculationis  curam, et quasi tedio absentati patrisfamilias, ut ita dicam, quodammodo confectam, necnon et generalitatem subiectorum uobis seruorum Dei, paternis affatibus fraternisque solatiis, releuare et consolari, ubicunque et in quocunque negotio preualemus, fatemur nos semper esse paratos. Unde in primis ad confirmationem dilectionis quam erga uos habent penetralia cordis nostri, sermone affectuque apostoli utamur, et cum apostolo simul dicamus: Gratia uobis et pax. Gratias agimus Deo semper pro omnibus uobis, memoriam facientes in orationibus nostris sine intermissione, memores operis fidei uestre, et laboris, et caritatis, et sustinentie spei Domini nostri Iesu Christi, ante Deum et  Patrem nostrum. Quod enim iam olim, uiuente uenerande memorie Bonifacio, per scripta nonnulla, et per fideles internuntios, eque conditum esse constat, idipsum semper reuocare ad inuicem satis necessarium ducimus, hoc est, ut mutue pro nobis nostrisque et hic uiuentibus et hinc obedientibus interpellationes, orationes, missarumque remedia, ad uiuentem Deum et iudicem omnium suppliciter agantur, iuxta apostolica monita: Orate, inquit, pro inuicem, ut saluemini, et reliqua. Hoc enim modo nobis diuinam clementiam complacare dignoscimur, offerentes ei orationum pura libamina. Sic nobis eamdem prosperantem inueniemus in aduersis. Etenim ubi Domini, iuxta ipsius promissa, presto est adiutorium, cuncta fugatur malignorum aduersitas.  Ipse enim dixit: Si duo ex uobis consenserint super terram de omni re quamcunque petierint, fiet illis a Patre meo, qui in celis est. Hoc enim sagaci solertia studiosius ideo agendum esse iudicamus, quia, iuxta apostolica presagia, instant nunc tempora periculosa, et reliqua, que ipse in eadem prosequitur Epistola. Et quia non est opus scribere uobis de exterioribus calamitatum incursibus, quas frequenter, ut reor, passi estis, id est, persecutionibus, rapinis, odiis, et scandalis, et his similibus. Ceterum, ecce quamplurimis in locis Christiane religionis ualide status uacillat, dum pene undique exterius interiusue rerum ecclesiasticarum perturbatur ordo, nouellarumque conuersationum praue ubique pene succrescunt secte; nec mirum,  dum, post uidelicet positis antiquorum Patrum decretis, ac legibus ecclesiasticis relictis, multi iuxta proprias adinuentiones, praua et plurimorum nociua saluti sentiunt, affirmant, atque agunt, ut scilicet transacto anno a quodam magne auctoritatis uiro dictum et gestum esse constat. Ad hec autem nos, ut timeo, pusillanimes, et minus zelo iustitie accensi, quid aliud in primis agere debemus, quam ut indesinenter suffragia sanctorum postulemus apostolorum, martyrumque Christi, ac uenerabilium antistitum Ecclesiarum Dei, ut in hoc, quod uocati et constituti sumus, continuis excubiis, Christi gratia nos faciat perseuerare, et ut non simus reprobi, sed magis accepti, non desides, sed solertes, non dispergentes, sed congregantes  quoscunque ualeamus ad unanimitatem Christiane religionis, et unitatem ecclesiastice conuersationis, quatenus ministerium nostre dispensationis et laboris solertia ad laudem et gloriam Dei omnipotentis proficiat, ut cum bene seruientibus ac placentibus Deo quandoque mereamur audire: Beatus seruus quem, cum uenerit Dominus, inuenerit uigilantem! Amen dico uobis quod super omnia bona sua constituet eum; et ad hec, frequentius ad memoriam, exempli causa, reuocemus recordande memorie egregius magister et martyr beatus Bonifacius quomodo uel quanta solertia laborarit in doctrina Christi, quanta pericula atque difficultates pro amore Christi et animarum lucro, etiam  usque ad ipsam mortem, libenter tolerarit. Et quia Omnipotentis modo familiaris factus est, prudentia uestra solerter attendat, si eius uos oporteat sacris admonitionibus consentire, et pietatis illius exempla pro uiribus sequi. Ille enim quantum illius domesticus factus est quem amauit ante omnia, tantum maiora apud eum poterit obtinere. Unde quippe si aliqui subiectorum illius, quibus eum quondam diuina dispensatio magisterii loco profecit, ab eius documentis spiritualibus dissentiunt, uel praua conuersatione recedunt, qui defensor illorum in eterno iudicio esse potuit, sit potius accusator, et rationes ab eis cum ipso iudice districtius requirit. At uero, e diuerso, quicunque illius sacre institutionis ac doctrine normulam rite consequuntur,  pro certo se sciant, et ipsius Romane atque apostolice Ecclesie, a qua legatus eis et doctor directus est, ac deinde, pariter cum ea, omnium nostrum habere et uiuentes et morientes in oratione et missarum celebratione, ut supra diximus, perpetuam communionem, si tamen usque ad finem firmam uobis dehinc doctoribus et rectoribus sue salutis, humiliter atque amabiliter, pro Deo et eterna mercede, non dedignantur obedire, non deficientes aliquando, ut indeuoti uel subdoli, sed semper ut bone indolis discipuli proficientes, et fideliter adherentes sue militie in Christo magistris, ad palmam superne uocationis Dei et gloriam regni celestis. Hec salutatoria uestre sanctitati scripsimus uerba, non quasi ignaris aut indigentibus  nostre rusticitatis normula, sed caritatis atque communitionis [communionis] mutue gratia, contestantes et obsecrantes per omnipotentem Deum et Filium eius Iesum Christum, et aduentum ipsius, et regnum eius, ut uos, o karissimi, cuncti generaliter cum subiectis uobis in Christo per omnia sitis semper ad inuicem fideles adiutores, et unanimes cooperatores, contra omnes orthodoxe fidei inimicos atque hereticos et schismaticos, ac nequissime conuersationis homines. Per hoc enim eritis bonis hominibus amabiles seu laudabiles, et Deo omnipotenti acceptabiles atque cari; et ita, cum ipso prefato beato Patre, et predecessore uestro, felicem in futuro uocem a iudice cunctorum Christo singuli mereatis audire: Euge, inquiet, serue bone et fidelis,  quia super pauca fuisti fidelis, supra multa te constituam; intra in gaudium Domini tui. Amen.

Omnipotens Deus uos omnes diu incolumes in suo sancto amore et timore custodire dignetur.

Dilectiss. FF. ac filiis, Cuthberchtus archiepiscop., Lullo cepisc.





EPISTOLA XIII. CYNEHARDUS LULLO. 

Domino dignissimo, uenerando, et merito insigni ac prestantissimo, longe lateque pro Christiane religionis predicanda doctrina diffamato, et pro conuersatione uite probatissime celeberrimo, nobis  quoque non immerito, ob cognationis nostre semper memorande necessitudinem, carissimo, Lulle episcopo, Cineheardus indignus, ut uereor, episcopus Wentane ciuitatis, ex intima uisceralium medullarum affectione, eternaliter in Christo salutem.

Perlectis litterarum a tua sanctitate directarum dulcissimis ac nimium placabilibus periodis, in quibus amicabiliter nostram paruitatem comperimus salutatam admonitamque, ut eamdem unitatis obseruantiam custodiret, quam antecessores nostri fideliter fine tenus obseruarunt, Dominus Bonifacius archiepiscopus, Christique confessor beatificandus, et Daniel doctissimus Dei plebis famulus, simul et successor eius Hunfrithus episcoporum  mitissimus, etc., que te melius recoluisse credimus, in caraxatis commendata, mentis diligentissima indagine didicisse curauimus, et gratiarum actiones condignas in quantum sufficimus persoluendo gerimus, quod nostri memoriam, interpositis tantarum spatiis terrarum, marisque magni interluente latitudine, facere dignemini. Et hoc profitemur, quod omnia que, tua sanctitate suggerente, mandata sunt, studiosissime, Domino fauente, complere satagimus, non tantum in spirituali orationum solatio exhibendo, et missarum solemnitate celebranda pro uobis, et pro illis qui in uestris regionibus in Christi consessione obeunt, sed etiam si qua secularis substantie solatia uestris usibus profutura in his regionibus  adipisci poterimus, uestre participationi parata erunt. Et hoc petimus, si qua apud uos solamina nobis necessaria, uel ignota, spiritualis quidem scientie, siue in libris antiquis, qui a nobis non habentur, siue in aliis ecclesiasticis administrationibus, ut nobis libenter participare non negetis. Necnon et si quos secularis scientie libros nobis ignotos adepturi sitis, ut sunt de medicinalibus, quorum copia est aliqua apud nos, sed tamen segmenta ultra marina, que in eis scripta comperimus, ignota nobis sunt et difficilia ad adipiscendum; uel si qua in aliis quibuslibet negotiis, uel speciebus nobis necessariis prouidetis, communicare dignemini, ut fecistis uillosam mittendo. Nomina quoque presbyterorum uestrorum diaconorumque,  ac monachorum, uel monacharum, siue ceterorum, que misistis, per monasteria et per ecclesias nostre diecesis direximus ad celebranda pro eis missarum solemnia, et orationum suffragia. Id ipsum facere uestram sanctitatem suppliciter exoramus pro eis, quorum nomina uobis habemus dirigenda, et nominatim cum personis suis scribenda, eorum scilicet qui mihi proprie atque huic Ecclesie, cui seruio, amicissimi, uel subditi fiebant, uel prelati. De nostro quoque uili uestitu parua hec xeniola direximus tuo cultui, quanquam indigna, tamen petimus, accommoda, hoc est, tunica lanea, aliaque linea, sicut mos est apud nos habendi, caligas et peripsemata, orarium,  et coculam, et gunnam breuem nostro more consutam, ad indicium plenissime dilectionis nostre. Que te suscipere pro tua humilitate obnixe precamur, habereque ad memoriam mei nominis, saltem aliquod spatium temporis. Ceterum si qua sunt tue sanctitati insinuanda, portitor huius epistiuncule uiua uoce ualet enarrare.

Opto te, o carissime frater, orantem pro me orante pro te, in Domino bene ualere, felicemque euo longiore uicturum, ad coronam celestis glorie postea peruenturum, Domine insignis, et Pater prestantissime. Amen.





EPISTOLA XIu. EARDULFUS LULLO. 

 Reuerendissimo nobisque omnium episcoporum carissimo Lullo cepiscopo Aeardulfus Hrofensis ecclesie antistes, cum sancte ecclesie filio Aearduulfo rege Cantie, sinceram in Christi nomine salutem.

ueracium igitur sociorum inter alia amicabilis memorialisque mos esse dignoscitur, cum sese, ob interiacentium terrarum spatia, seu prouinciarum exterarum regiones, presentialiter nequeunt inuisere ac salutare, certe per suos fideles nuntios, siue etiam per litteras ad inuicem salutationis dirigere uerba, et de rebus dignis atque utilibus tractare, ne mens, scilicet, sollicita quid de statu amici diuina dispensatione et iudicio agatur, uel tedio diutius afficiatur, uel anxia rerum  incertitudine quotidie gemat. Quocirca in primis diligentius salutantes, per hunc gerulum, uisitantes eminentiam uestram, desiderium quippe habentes audire et nosse eamdem gloriosissimum prosperumque per omnia profectum habere, hoc modis omnibus optantes, ut nos ipsos nostrosque carissimos uestre beatitudini subnixis commendemus precibus, ut in uestris sacris ac Deo placitis orationibus, et suffragio uestre paterne pietatis undique, auxiliante Deo, muniti, atque muro protectionis uestre circumdati, contra omnes infestationes inimici in hac uita, que tota tentatio est, defensi, et ad illam que morte uacans et fine carens, uestris almis intercessionibus, peruenire mereamur.  Misimus uobis parua xenia, id est reptem ruptilem unam, deprecantes obnixe ut amorem mittentis magis quam censum perpendatis, ob spem meliorum, quod celerius fit orantibus uobis, si Dominus uitam et uires concesserit. Memores enim sumus uerborum omnium que ex abundantia cordis uestri prolata nostris auribus sonuerunt adimplenda, que quantum ames amantes te ex omni parte declarabant. Quid enim aliud nobis agendum est, nisi ut caritatem quoad, Deo disponente et finem cunctorum considerante, omnes aduixerimus, fideliter ad inuicem custodiamus. Preterea nichilominus et deinceps dum aliquis e nobis alterius uite uias, ut opto, felices prior ingrediatur, en superueniens sine mora, missis et eleemosynis, itiner illius hinc  et inde quantum ualeat tueri ac prosperum facere sepius reminiscat ac studeat, obsecrantes obnixe, ut per hunc fratrem nostrum fidelissimum presbyterum, nomine Learoredum, scripta pietatis tue ad nos dirigere digneris, quatenus per hec earum que tibi placita sunt rerum cognitio clarescat, quia habetis sine dubio in eodem prefato presbytero ueridicum fidelemque inter nos legatarium; et ideo per illum ualebis quecunque, uiue uocis attestatione, nobis patefacere. Precedentium quoque nomina propinquorum nostrorum, id est, Irmigi, Noththry, atque Duliche, omnes Deo dicate uirgines, tibi direximus, postulantes ut in oblationibus missarum et orationum suffragiis habeatis, quia similia nobis ad inuicem beneficii rependere parati sumus.

 Deus te incolumem custodiat, et in eius ministerio pollentem longa per temporum spatia custodire dignetur.

Aeardulfus episc. Lullo cepisc.





EPISTOLA Xu. MILREDUS LULLO. 

Domino amantissimo et in Christo carissimo Lulle episcopo Milret seruus Deo seruientium.

Postquam a tua presentia et a conspectu corporali sanctissimi presulis et beatissimi patris Bonifacii, nolens, uolens, tristis abscedebam, et per uarios casus,  et multa discrimina rerum, uestris almis orationibus, ad terram nostre peruenimus natiuitatis. Ibi nec dum integro expleto anni circuli curriculo, nuntium ad nos perlatum est triste, beatissimum Patrem de ergastulo carnis ad superna migrasse; si tamen id triste dicere fas est, cum talem ad celi patronum meruimus premittere regna, cuius nos sacris intercessionibus, Deo auxiliante, ubique esse suffultos certa credulitate confidimus. Et quamuis presentis uite amissum solatium multis et amaris luximus lacrymis, tamen ille qui, suo sanguine fuso, Christo consecratus est martyr, decus et columen omnium quos presens protulit patria, suo beatissimo agone, optimo labore consummato, gloriosissimo fine peracto, nostra ualde mesta maiore letitia mitigat et  demulcet pectora. Nos nostram dolemus uicem in ualle lacrymarum, et in hac uita, que tota tentationum plena est, manentes; ille, peregrino labore magno cum sudore expleto, ad gloriosissimam Christi martyr peruenit mortem, et pro nostris, ut credo, excessibus, si Domini sinit pietas, fidelis intercessor in celesti Ierusalem, cum Christo, beatissima sorte, sanctis coniunctus ciuibus, superna letus consistit in arce. Hec de amantissimo Patre, cuius uenerabilem uitam et gloriosum finem, ut mihi in notitiam uenire facias, totis uiribus exopto. Aliud ex sodali collegio dicere menti occurrit, tuamque dulcissimam caritatem intimis obsecro precordiis, et tanquam tuis pedibus presentialiter prostratus humiliter imploro, ut fraternam dilectionem, quam inter nos communis  Pater beate recordationis et sancte memorie Bonifacius, Christi annuente caritate, sacris conciliauit uerbis, almis uniuit oraculis, non transitoria, sed fixa recordatione tua recondas in corde, quia mihi et tibi ualde profuturum, omni ambiguitate postposita, scio, si tam egregii doctoris precepta implere conamur, meque omnium fratrum tuorum minimum in meritis, fraterna caritate instruere, sacris munire preceptis, almis orationibus fulcire, o amantissime presul, non pigeat, unde fateor et fida promissione spondeo, uestris sincerissimis iussionibus, iuxta qualitatem uirium, in omnibus libenter me esse secuturum, et firma dilectione fidam amicitiam, quandiu spiritus hos regit artus, uitalisque status his moribundis inhabitat membris, tecum seruare intima  caritate, Deo teste, profiteor, et totis uiribus medullitus admodum exopto, ut fiat, Christo tribuente, quod scriptum est: Erant illis omnia communia. Sed hec omnia, que breuiter a nobis dicta sunt, si Deus omnipotens prosperum concedit iter, per gerulos istarum litterarum plenius et uerbaliter tibi indicare curaui. Misimus preterea parua munuscula, que optamus, ut ea dilectione accipiatis, qua a nobis, Deo teste, destinata sunt.

uestram dilectionem pro nostris excessibus intercedentem Christus tueri dignetur.

Librum Pyrpyri metri ideo non misi, quia Guthbertus episc. adhuc reddere distulit. Immanuel. Epistola Milredi episc. offerenda Lulle episc.





EPISTOLA XuI. TRECEA LULLO. 


Domino in Domino uenerabiliter diligendo et delectabiliter honorando Lullo, episcopatus infula fungenti, Trecea supplex uernaculus in Christo perennem salutem.

Tempore nuper transacto, uestre almitatis litteraturam usque ad nostre mediocritatis presentiam fido gestante gerulo delatam, exsultantibus pectorum precordiis, et letis oculorum orbibus contemplantes satis libenter suscipimus, et maxime in uestra sancta promissione, quam ordo apicum uestrorum innotuit, ut uestris assiduis ac sacris orationibus nostram fragilitatem defendere uellet; ita et nostra imperfecta  mediocritas undique pene in omnibus bonis uestram beatitudinem orationibus intimis, Deo ubique auxiliante, deprecando poscere Deum prompta est, necnon et dilectionem fraternitatis erga uestram clementiam obseruare, secundum uires, uelle demonstramus, Domino nostro Iesu Christo docente ac dicente: Hoc est preceptum meum, ut diligatis inuicem. Et item: In hoc cognoscent omnes quia mei estis discipuli, si dilectionem habueritis ad inuicem, etc. Item de eadem beatus Petrus primus et princeps apostolorum sententiam promulgauit, dicens: Estote itaque prudentes, et uigilate in orationibus, ante omnia mutuam in uobismetipsis caritatem continuam habentes, quia caritas cooperit multitudinem peccatorum, etc. Nostra ergo, ni fallor, paruitas non utcunque uestris  est roborata oppido patrociniis. Idcirco audaciter rogare presumimus uestram beatam ac uere benedictam almitatem, ut nostram, uiuentes in hac lacrymarum ualle, tum etiam in gloriosissima prescientia Dei in Christo pausantes, assiduis ac sacris orationibus uestrarum studiis Domino Deo commendare dignemini. Ego quoque minimus Ecclesie seruus supplici per Dominum deprecatione rogito, ut me cum mea familia, Domino Deo cuncta dispensante ac rite regente, inter ceteros fideles uestros amicos in commune benigne suscipiatis, qui proprio dicor nomine Aldbertus, diaconatus officio fungens, licet indignus, ut, sancti gradus ministerium olim acceptum uestris saluberrimis intercessionibus meliorando, de die in diem proficiam. Almitatem uestram pro nobis orantem  summus arbiter orbis ab alta celorum arce tueri dignetur. ualete in Domino.





EPISTOLA XuII. BOTWINUS LULLO. 

uenerande dignitatis Lullo episc. Botwinus abb. optabilem in Christo salutem.

Littere auctoritatis tue, quas cum diuine pietatis studio usque ad nos direxisti, letificauerunt me ualde, quia tu, imbre celestis roris illectus, ultimum me seruunculum seruorum Dei cum tam magna fide diuini amoris, secularieque dignitatis munere uisitare dignatus fuisti. Gratias ago Deo, petens, cum intime caritatis desiderio, ut fidus fautor mihi per celsitudinem sanctitatis tue coram Christo Iesu existas, in  istoque seculo serena mente amicus, si rector rerum omnium istius uite in itinere me longius super te sudare diiudicat, ploro indesinenter precans, cum omni caterua que Christo Domino sub mea conditione deseruit, diuine misericordie solatia anime tue largiri, ut tu simili modo ecclesiarum tuarum subsidia mihi prestare digneris. Hec quoque modica munuscula, id est, III lacernas almitati tue mitto optans ut accepta sint.





EPISTOLA XuIII. WICBERTUS LULLO. 

Sanctissimo et a Deo semper conseruato Domino Lullo episcopo Wicbertus, seruus seruorum Dei, quanquam indignus, abbas, et uester in omnibus   bene cupiens et fidelis in uinculo caritatis colligatus.

Suscepta uestra alimonia, sancta cuncta congregatio monachorum nostrorum pro uobis singulos psalterios Domino decantauerunt, et sacerdotes quinas missas fecerunt per singulos, ut uobis Dominus pristinam sanitatem tribueret, et dixi ad illos, uestra uoluntate, quomodo nobis mandastis ut hic pro tempore deuenire iubebatis. Sed omnes consona una concordia responderunt, quod nostra uoluntas in omnibus est, ipsius infirmitati compatescere, et sicut proprium fratrem, ita circa illum omni caritate impendere. Sed uos modo si uultis, sic uenire potestis, quomodo in uestra propria casa, et nos in omnibus,  in quantum possumus, caritate pristina exigentes uestre uolumus compatescere infirmitati. In orationibus tuis commendamus nos, sanctissime Pater.

Sanctissimo Domino Lullo episcopo. Wicbertus indignus abbas.





EPISTOLA XIX. DOTO LULLO. 

Domino sancto sanctorum, quia meritis cequando, et a nobis cum summa ueneratione diligendo, in Christo Patre Lullo, cepiscopo, Doto seruus seruorum Dei, etiam et omnes monachi sancti Petri apostolorum principis degentes sub norma sancte regule, eternam in Domino nostro Iesu Christo ad sanctitatem  uestram destinare curauimus salutem

Ideo omnipotenti Domino gratias referimus, ut omnia que circa uos sunt prospera non solum habemus, sed et hoc indesinenter sedulis precibus Domini misericordiam imploramus, ut uitam uestram longeuis faciat hic gaudere temporibus, et illic in eterna beatitudine cum sanctis suis faciat pariter exsultare triumphis. De cetero quamuis, amantissime Pater, terrarum longitudine separati uidemur, tamen et terrarum longinquitas non diuidit mente, quos caritas diuina coniunxit in corde. Idcirco comperiat sanctitas uestra quia nos omnes per obedientiam almi Patris nostri Dodoni abbatis, et pro amore uestro et omni sollicitudine pro uobis, et deuotissima sancta congregatione uestra, a Deo uobis  commissa, in nostris assiduis precibus Domini misericordiam exorare non desinemus. Igitur cum salutationis officiis, humili prece deposcimus, ut istam familiam Christi et sancti Petri in uestra commemoratione semper habeatis, et ipsi pro omnibus amicis uestris tam episcopis et eorum clero, quam abbatibus et eorum monachis, seu et abbatissis uel Deo dicatis in ista congregatione sancti Petri, oratores uestros tam uiuos quam defunctos in uestra mercede commemorare faciatis, ut in sacris orationibus illorum eam assidue memorare debeant, quatenus per illorum suffragia olim optatam adire mereamur patriam paradisi. Similiter uos deprecamur, ut omnium amicorum uestrorum nomina tam uiuorum, quam  defunctorum, per presentem fratrem nostrum Saganaldum, per breue ad nos dirigere faciatis, ut ipsos, sicut de aliis fratribus nostris facimus, ita in nostris assiduis orationibus ipsos memorare debeamus. Gratia regis celestis custodiat uos semper. Amen.

Indiculus directus ad Lullonum episcopum. Emmanuel nobiscum sit.





EPISTOLA XX. CYNEARDUS LULLO. 

Domino magnopere diligendo, et nobis omnium peregrinantium pro Christi amore carissimo, Lullo antistiti, Cineardus indignus, ut uereor, episcopus in Christo salutem

 Libenter ergo suscipimus fratrem a te ad nos usque directum cum dulcedine donorum uestrorum et gratias agentes Deo et uobis, quod nostri memoriam ex tam remotis terrarum finibus facere dignemini. Et ideo sicut uos uelle comperimus memores sumus uestri, in quantum, Domino adiuuante, permittimur semper in orationibus nostris, obsecrantes, ut quod fideli, ac firmissimo cepistis animo usque ad finem firmum retineatis; quanquam multis tribulationibus tundimini, quas propemodum omnes sancti soliti sunt a seculo perpeti, nec tamen Christo cooperante, et confirmante illorum constantiam, deficiebant. Modici munusculi quantulamcunque paruitatem caritatis tantummodo intuitu direximus, hoc est, de nostro uestitu indumentum, sicut solent prodecessores  nostri prodecessoribus tuis destinare, quod te pro humilitate et mansuetudine tua suscipere dignanter, et uti suppliciter precamur.

ualere te in Christo, et ut uere felicem semper optamus.





EPISTOLA XXI. . . . LULLO. .

Sanctissimo atque uenerabili episcopo Lullo seruus seruorum Dei uisceralem in Domino salutem.

Rogo te, o dilectissime frater, sicut optime in te credo, ut non immemor sis, sed semper sagacissima mente ad memoriam reducas antiquam amicitiam nostram, quam inter nos habuimus in Maldubia ciuitate, quando Eaba abbas in amabili caritate nutriuit,  et hoc signum recordor, quod pro nomine uocauit te Irtel, idcirco salutat te Hereca abbas in salutatione sancta, et omnis congregatio que in sua cenobiali uita manet, quia dignos nos in memoriam habuisti tecum. Qui autem perseuerauerit in pace usque in finem, hic saluus erit. uale, amabilis, feliciter in euum; meus dilectus, Deo electus, quia caritas pretium non habet.

Hoc signum Hereca abbatem fecit.





EPISTOLA XXII. CUTHBERTUS LULLO. 

Desiderantissimo et suauissimo in Christi dilectione amico Lullo episcopo, et omnium antistitum carissimo,  Cuthbertus discipulus Bede presbyteri salutem.

Gratanter quidem munuscula tue caritatis suscepi, et eo gratantius, quo te hec intimo deuotionis affectu mittere cognoui, id est, holosericam ad reliquias beate memorie Beda magistri nostri, ob recordationem et illius uenerationem destinasti. Et rectum quidem mihi uidetur ut tota gens Anglorum in omnibus prouinciis, ubicunque reperti sunt, gratias Deo referant, quia tam mirabilem uirum, preditum diuersis donis, tamque ad exercenda dona studiosum, similiterque in bonis moribus uiuentem, Deus illis in sua natione donauit, quia per experimentum, ad pedes eius nutritus, hoc quod narro didici. Similiterque mihimet ipsi coopertorium uariatum  ad tegendum scilicet, propter frigus, meum corpus misisti, quod uidelicet omnipotenti Deo et beato Paulo apostolo ad induendum altare, quod in eius ecclesia Deo consecratum est, cum magno gaudio dedi, quia et ego sub eius protectione in hoc monasterio XL et III annos uixi. Nunc uero, quia rogasti aliquid de opusculis beati Patris, cum meis pueris, iuxta uires, quod potui tue dilectioni preparaui: libellos de uiro Dei Cudbercto, metro et prosa compositos, tue uoluntati direxi; et si plus potuissem, libenter uoluissem, quia presentia preterite hiemis multum horribiliter insulam nostre gentis in frigore, et gelu, et uentorum, et imbrium procellis, diu lateque depressit, ideoque scriptoris manus, ne in plurimorum librorum numerum perueniret, retardata  est; sed et ante sex annos per Hunwini meum presbyterum illuc ad uestra loca aduenientem, et Romam uidere desiderantem, aliqua parua xenia, cultellos uidelicet XX et gunnam de pellibus lutrarum factam tue fraternitati misi. Ille quoque presbyter Hunwini, ad urbem que uocatur Beneuentum perueniens, ibi de hac luce migrauit. Quapropter neque per illum, neque per tuorum aliquem, utrum ista ad te peruenerint, ulla responsio unquam mihi reddita est. Duo uero pallia subtilissimi operis, unum albi, alterum tincti coloris cum libellis, et clocam, qualem ad manum habui, tue paternitati mittere curauimus, precorque ut meam petitionem et necessitatem non spernas. Si aliquis homo in tua sit parochia qui uitrea uasa bene possit facere, cum tempus arrideat,  mihi mittere digneris, aut si fortasse ultra fines est in potestate cuiusdam alterius, sine tua parochia, rogo ut fraternitas tua illi suadeat ut ad nos usque perueniat, quia eiusdem artis ignari et inopes sumus, et si hoc fortasse contingit ut aliquis de uitrifactoribus cum tua diligentia, Deo uolente, ad nos usque uenire permittatur, cum benigna mansuetudine, uita comite, illum suscipio. Delectat me quoque cytharistam habere, qui possit citharisare in cithara, quam nos appellamus rotte, quia citharam habeo, et artificem non habeo. Si graue non sit, et istum quoque mee dispositioni mitte. Obsecro ut hanc meam rogationem ne despicias, et risioni non deputes. De opusculis uero beate recordationis Beda, que adhuc descripta non habes, promitto,  me, si uixerimus, tue uoluntati adiuuaturum.

Abbas Cuthbertus te te bis terque salutat;

Te Deus omnipotens saluum conseruet in euum.





EPISTOLA XXIII. EANuULT LULLO. 

Domino desiderabili ac iure uenerabili episcopo Lullo, Eanuult seruus Christi Iesu, una cum conseruis qui mecum his in locis suauissimum Euangelii iugum, pro inuenienda in celis requie, trahere gaudent, perpetem in Domino salutem.

Multo quidem gaudio delectatum est cor nostrum, magna exsultatione lingua insonuit, dum tante uir  eruditionis ac sanctitatis ad nos litteras transmiserat. Quapropter paternam tue caritatis reuerentiam obsecramus, ut, semper nostri memor, supplices pro nobis domino preces offerre non refrageris. Nos tui quoque scias semper existere memores, si quid tam uilium apud dominum ualet deprecatio seruorum. Quantum enim de omni uestro profectu gauisi sumus, quantamque super his que in peregrinis locis uobis prospera cesserunt letitiam haberemus. . . . . Teque nosse uolumus, quod hoc perpetualiter studium caritatis tuis meritis impetrantibus obseruemus, tuamque per omnia desideremus amicitiam mereri, uolentes ipsi per omnia tue iuste uoluntatis obtemperare decretis, etiam Domino procurante, quando, ingrediente te uiam uniuerse  terre, atque ad premia uite eterne perducto, tunc tuum uenerabile nomen disponimus scribere cum nominibus episcoporum nostrorum, et cum nominibus omnium precedentium fratrum huius monasterii.

Orantem pro nobis almam paternitatis uestre coronam celestis gratia custodiat, dilectissime in Christo antistes. . . . . Scripta indict. 11, IX Kal. Iunias. . . . . ad Iul. epist. epis.





EPISTOLA XXIu. MAGINGOOZ LULLO. 

uenerando sacerdoti Christi, amore prorsus ac reuerentia pariter a nobis studio peculiari contuendo, Lullo episcopo Magingooz seruus seruorum Dei perennem  in Christo salutem.

In colloquio nuper uenerande fraternitatis tue comperti sumus quia consilium proximi nostri cuiusdam minus caute, seculi impedimento postposito, uiam religionis ingredi cupientis prudentia uestra preuenire utiliore consulto uoluisset, qui, ut arbitror, his uerbis uelut nomine proprio designatur. Et reuera uisum mihi est non posse aliter compleri circa illum officium debite felicitatis et caritatis, nisi cum pluribus de eadem re necessario sollicitis contendatur, ne hunc fortasse in ipso itinere, quo desiderium ducit, incauta presumptio supplantet, sed necessarium existimo ut diligentius prouideatur quo pacto uel quibus instrumentis peregrinationis illius, quam sicut scitis optimam. . . . .  stabilitas et possibilis, et si fieri potuerit, inexcusabilis, iis cum quibus presens causa agenda est, omni rationis firmitate comprobetur. Quapropter nostre paruitati indicare per litteras non grauemini utrum uobis uideatur an communi sermone unius epistole exhortatio mittatur, an uterque nostrum a se epistolam mittat; quod si profuturum iudicetis ut commune et unum a nobis indiculum dirigatur, a uestra caritatis industria rogo ut conficiatur. Si non fieri posse putaueritis, ut sine aliqua presenti, siue nostra, siue ceterorum seruorum Dei, collatione consulto decenti et integra soliditatis ualeat perpetrari. Quid itaque uobis profuturum uideatur, ut a nobis hac de re agatur per litteras, huius  epistiuncule portitori traditas, nobis indicare dignemini.

ualere bonitatem uestram, et in Christo proficere pro nobis intercedentem, integris desideriis optamus. Off. Lullo episc.





EPISTOLA XXu. CUTHBERTUS LULLO. 

Domino in Domino dilectissimo et fidelissimo amico Lullo episcopo Cuthbertus abbas salutem.

Multum gratanter accepi litteras siue etiam munera, hoc est, uillosam et sindonem, que tua fraternitas ad me mittere dignata est; et eo gratantius, quod ex intima caritate ea destinata esse non ambigo. Unde recompensationem beneficii istius reddens et  ipse tui quotidianis in precibus curam habere non cesso; simul etiam nomina fratrum que ad nos misisti cum nominibus huius monasterii fratrum dormientium in Christo scripta continentur, ita ut pro illis nonaginta et eo amplius missas facere preceperim. Insuper etiam librum, quem clarissimus Ecclesie Dei magister Beda de Aedificio templi composuit, ad consolationem tue peregrinationis mittere curaui, tuam fraternitatem humiliter obsecrans, ut olim condicte inter nos amicitie federa usque ad finem firmum custodire digneris, in hoc uidelicet maxime, quod cum tuis omnibus, quos tibi diuina dispensatio uoluit esse subiectos, pro infirmitatibus meis apud supernum Iudicem sedulus intercessor existas. Lullo episc.

 Dominus omnipotens fraternitatem tuam in suo semper amore conseruet.





EPISTOLA XXuI. CENE LULLO. 

Domino beatissimo omnique honore nominando Lulle episcopo Cena, seruus seruorum Dei, perpetue gratie salutem.

Acceptis tue beatitudinis, Pater excellentissime, litteris, multa sum letitia delibutus, ita ut totis precordiorum intestinis gaudens lacrymauerim, beatum mihi ac profuturum estimans tanti Patris perfrui amicitia, ideoque omni cordis auiditate tuam desiderabilem amplector pietatem, tua inhianter condelector  caritate, ea potissimum causa, quia salutaria dilectionis precepta diuinitatis, indita nobis rememorans, nec non et aliquandiu fautorem siue consiliarium adoptans laboribus nostre paruitatis, quem misericors omnium bonorum largitor nobis, in te sua benigna prouidentia, ut credimus, preordinauit. Quapropter, dulcissime frater, in quascunque sancte pacis ditiones uocabis, lubens, festinus gaudensque totus, pleno corde aduenio. Insuper plurimis obsecrationem lacrymis deprecor, ut nostri quantulamcunque in tuis sanctis orationibus habere memoriam digneris, semperque bene cepte pietatis promissa custodias, quia perseueranti gloriosa retributionis impenditur corona, mercesque future felicitatis in fine cuiusque operis spectatur. Illud  uero quod de libris inquisisti marinis estibus terram aduectantibus, omnino incognitum est. Ceterum libri cosmographicorum necdum nobis ad manum uenerunt; nec alia apud nos exemplaria, nisi picturis et litteris permolesta. Iam sepius mihimet perscribere destinaui, sed nondum potui scriptores acquirere. Forte tuis adiutus supplicationibus. . . . .

Sanctitatem uestram ad protectionem electe Domine rex saluator conseruet in euum.

Scio, Pater, quod illa, que caritatis gratia misi, a te uisa non sunt.

uiuendo felix Christi laurate triumphis,
uita tuis, seclo specimen, carissime celo,
Iustitie cultor, uerus pietatis amator,
 Defendens uigili sanctas tutamine mandras,
Pascua florigeris pandens predulcia campis,
Iudice centenos portans ueniente maniplos.

Offerenda Lullo Episcopo uiro clarissimo.





EPISTOLA XXuII. WIGBERTUS LULLO. 

Domino uere beato, atque omni officio caritatis uenerando, Lulle, gratia Dei episcopo, Wigbertus presbyter uester fidelis seruus, optabilem in Christo salutem.

uestris orationibus meritisque suffragantibus, ut credimus, et pro certo scimus prospera nobis terre  marisque itinera, postquam a uobis ieramus, Dei clementia concessit, amicosque et propinquos sanos et incolumes inuenimus, benigneque suscipientes omnia necessaria tam in possessionibus agrorum, quam in iumentis et pecoribus, aliisque suppellectilibus sponte nobis tribuentes. Quod usque hodie absque ulla contradictione habentes, tuam sanctam fraternitatem, que nos semper et adiuuare et consolari consueuerat, rogamus et obsecramus, ut uideas et consideres quid nobis utilius agendum sit. Omnia enim tibi nota sunt; et hoc et illud, quidquid tibi bonum uidetur, hoc me fateor leto animo fecisse, et tuum salubre consilium in nullo spreuisse. Si tibi uidetur, ut ad uos pergamus, utiles, ut credimus,  uiri et, ut aiunt, boni in nostro desiderant esse comitatu. Sin autem aliud magis placet, tamen, cum nostro sermone et consilio, si uobis sic uidetur, uisitare uos desiderant. De qua re, quid tibi uidetur fac sciamus. Sed quid magis moror, cum littere tue usque ad nos ueniunt, quas, ut isti presenti portitori litterarum mearum tribuas, obsecramus. Quidquid in illis iusseris, aut suaseris, Deo permittente et uita comite, libenter faciemus. Multum iam uite nostre fluctuando et negligendo, quasi extra nos fusi, peregimus, tandem aliquando ut ad nosmetipsos redeamus, necesse est, scientes scriptum quod qui seminat in lacrymis, in gaudio metet, et ideo uite nostre quod restat, cum uestro consilio transcurrere curamus. De cetero autem si in regione  gentis nostre, id est Saxonum, aliqua ianua diuine misericordie aperta sit, remandare nobis id ipsum curate quam multi, cum Dei adiutorio, in eorum auxilium festinare cupiunt. Omnia ista, que longo sermone perstrinximus, tu mente peruigili, quid melius agendo sit, pertracta, et litteris intimare tua sancta almitas non pigeat. uale.

Ego Hrothuin dudum aliquid uobiscum; nunc autem his positus scribens, legens docensque quod legi, multum uos saluto, obsecrans ut eo animo erga me sitis, quo et ego circa uos sum positus. Saluta omnes qui amant Dominum nostrum Iesum Christum.





EPISTOLA XXuIII. BREGWINUS LULLO. 


Reuerendissimo et in Christo carissimo fratri Lullo episcopo Bregwinus, seruus seruorum Dei, perpetuam in Christi nomine salutem.

Dies multi elapsi sunt ex quo sollicitus preoptabam ut, Deo fauente, tandem aliquando prosperum iter legatarii nostri perueniendi ad beatitudinem uestram inuenire potuissent, quia per hos, scilicet proxime decurrentes, priores annos, plurime ac diuerse inquietudines apud nos in Britannie, uel in Gallie partibus audiebantur existere, et hoc uidelicet nostrum desiderabile propositum sepius impediuit, et perterrendo ualde prohibuit, de nostris aliquos ad uos dirigere per tam incertas tamque . . . .  crebris infestationibus improborum hominum in prouinciis Anglorum, seu Gallie regiones. Nunc uero pace ac tuitione nobis a principibus indubitanter undique promissa, misimus ad uestram uenerabilem fraternitatem hunc presentem fratrem istarum presentium litterarum baiulum, Hildeberchtum nomine, reminiscens uidelicet qualiter inter nos in ciuitate Romana de amicitie conuentione colloquium habuimus, quod etiam nos seruare omnimodis confitemur. Quapropter et ego nunc, in tue beatitudinis amicitia confisus, ut secundum quod antecessores nostri inter se facere non cessarunt, ita etiam et nos facere similiter adoptamus, mittentes uerba suauissima salutationis et pacis, ut euangelicus  sermo impleatur in nobis, quod eius esse discipuli mereamur, si dilectionem habuerimus ad inuicem. Idcirco tibi indicare curauimus nos misisse uestre beatitudini parua quedam munuscula, non parua siquidem caritate, id est capsam unam ad officium quidem sacerdotale ex ossibus fabricatam, salutationis tantummodo ac benedictionis causa, per Ishardum religiosum presbyterum, ut ea que nostra sunt benigne suscipiatis, similiterque et nos a uobis bona recipere optamus. Insuper etiam, omnium fratrum carissime, pro certo hoc nosse tuam amabilem deuotionem, Deo teste, desidero, quod tue sanctitatis dilectionem in eumdem caritatis locum et fraterne societatis consolatium libenter suscipio, atque tenacius contineo, in quo  uidelicet beati Patris et predecessoris tui Bonifacii semper inconcussa mansit, et permanet iugiter reposita dilectio, ut inter nos quoque et nostros deinceps familiaris ac spiritualis amicitia, tam ad animarum nostrarum remedia in orationibus et missarum celebrationibus, quam ad huius uite queque competentia fraternaque suffragia, fideliter persistat. Et ad hec quoque que premisi magnopere tua perfici dilectione desidero, ut omnes quippe sacerdotes Dei et familias benedicti ac beati Bonifacii martyris Christi diligenter atque amabiliter ex meo salutes nomine, horterisque pro nobis, quod et pro ipsis facere non desistimus, omnipotentis Dei clementiam obnixis exorare precibus. De redditione uero prefate rei, siue per uerba fratris nostri, siue  etiam per litteras tue fraterne pietatis nos certiorare iubeto.

Omnipotentis Dei pietas sua nos protectione muniat, et ad utilitatem plurimorum sanctitatis uestre sincerissimam caritatem iugiter in perpetuum conseruare et custodire dignetur.

Diem uero depositionis religiose Christi famule Buggan celebramus, que fuit honorabilis abbatissa, cuius etiam dies depositionis fuit uI Kal. Ian. Rogauit me obnixe, dum adhuc uiueret, ut hoc uestre beatitudini transmitterem. Et sicut sperauit et credidit, ita facere curate, quoniam illius pater atque patronus fuit in Christo Bonifacius episcopus.



EPISTOLA XXIX. LULLUS CENAE. 


Fratri et consacerdoti et meritis domino carissimo Cena summi pontificatus infula predito Lullus, exiguus seruus seruorum Dei, perennem in Christo salutem.

Sanctitatis tue reuerentiam humiliter obsecro, ut amicitie inter nos olim in Christo copulate, et semel cepte, perpes reminisci digneris, ne ueterescat, et obliuioni tradatur, quam coram Deo fideli sponsione pepigimus. Pro nomine enim Christi in contumeliis et tribulationibus gloriari et exaltatione Ecclesie eius nos oportet, que quotidie tunditur, premitur atque fatigatur, quia moderni principes nouos  mores nouasque leges secundum sua desideria condunt. Idcirco excellentiam tuam iugem precatricem, pro anime nostre salute, subnixa prece flagitamus. Assiduis enim corporis egritudinibus cum mentis anxietate cogor ex hac erumnosa et periculis plenissima uita exire, redditurus pio et districto iudici rationem. Parua uero munuscula dilectioni tue direxi hoc est, pallam holosericam optimi generis, per gerulum harum litterarum. Obsecro ut quemlibet horum librorum acquiras et nobis mittere digneris, quos beate memorie Beda presbyter exposuit, ad consolationem peregrinationis nostre; id est, in primam partem Samuelis usque ad mortem Saulis, libros quatuor: siue in Esdram et Nehemiam libros tres, uel in Euangelium Marci libros quatuor.  Grauia forte postulo, sed nichil graue uere caritati iniungo.





EPISTOLA XXX. WIGBERTUS LULLO. 

Domino sancto ac beatissimo, mihique omni affectu semper carissimo Lulle gratia Dei episcopo, Wigbertus exiguus familie Christi famulus immarcescibilem sempiterne sospitatis salutem.

Magno etenim repletus sum gaudio, ualdeque hilarescit animus meus, cognita a nonnullis tua beata sospitate. Quamque, Dei gratia concedente, ut semper habeas, optamus, memoremque nostri esse in tuis sanctis orationibus, Dei gratia concedente, et  uestris meritis, ut credimus, suffragantibus, sani et incolumes mare transiuimus, nostramque patriam peruenimus, uestraque dona episcopis, abbatibus amicisque uestris, sicut mandastis, obtulimus, et iuxta modulum nostri ingenii sermones uestros uoluntatemque uestram intimare curauimus. Illi autem fecerunt sicut erant edocti, humiliter, gratanterque omnia suscipientes, magnas gratias Christo Domino referentes, quod uestra sublimitas eorum paruitatem per dona simulque et litteras uisitare dignata est, uestramque communionem et familie uestre instantiam orationum semper se habituros esse promittentes; nomenque tuum, ut carissimorum suorum, in ecclesiis suis scribentes, memoriamque tui tam uiuentis  quam defuncti iugiter se facturos esse dicentes, epistolasque suas missuros scriptas, ut eis placet, promittentesque omnia que longis sermonibus protrahimus, iste portitor harum litterarum melius tibi uerbis intimare potest, quem uobis presbyterum transmittere curauimus; credentes et confidentes quod utile uas sit in domo Domini, quem ut benigne et honorifice, si dignus sit, uestra sanctitas accipere et habere, quod noster et amicus et propinquus est, dignata sit, obsecramus. Nos igitur, quod celare non possumus, amici et propinqui nostri isto anno a se relinquere nolunt, et ideo nuntios meos ad uos direxi, obsecrans uos humili supplicatione per Domini misericordiam, ut et uota et sermones, quibus me uobis constrinxi, uestra clementia dignata sit absoluere et  per epistolam tuam, per nuntios meos reuertentes, quid agere debeam insinues. Fateor enim tibi per Deum, quod contra uoluntatem tuam nulla dignitas secli, nulla secularis amicitia, me hic ullo modo retinere potest, maxime quod te super omnes homines diligo, Deus testis est. Si autem tibi bonum uidetur, et tua uoluntas sit, ut ad uos citius redeam, Ecclesie et ministerio, cui ante deseruiui, me dimittas, de uno rogo et obsecro. Amici mei, et propinqui, et terram, et hereditatem suam mihi promittunt, et dare disponunt, si hic cum eis permanere dispono; sin autem, alienis permittere debent. Et ideo, mi domine, per prudentiam tuam et cor intelligibile, pertracta et considera quid tibi bonum uidetur et rectum, et illud, ut dixi, per litteras intima. uita etenim  comite et Deo concedente, quod iubes facere dispono.

Orantem pro nobis beatitudinem uestram diuina misericordia in perpetuum custodire dignetur. Amen.

Ego Hrothuin quondam cognatus tuus, saluto te, multum rogans ut quidquid reprehensibiliter scriptum reperies, indocte imperitie ignoscas. Utinam, si fieri potest, et si Dei uoluntas sit, ut facie ad faciem uideamus nos! uale et memento nostri.

Macarius polaris aule pantocrator clemens diu uos incolumes custodire dignetur.



EPISTOLA XXXI. LULLUS CUTHBERTO. 


Sancto ac uenerabili in Christo fratri Cuthberto abbati Lullus exiguus seruus seruorum Dei perennem in Christo salutem.

Charitas que desinere nescit nunquam ueterascit, interni ardorem ignis uix in se sola continere ualet. Idcirco placuit nostre mediocritati de tua sospitate cognoscere, ut tecum in Domino gratularer, ut scires, que circa fragilitatem meam iusto iudicio Dei geruntur. Cogor enim continua corporis egritudine de hac luce fugitiua, et ualle lacrymarum, pio et districto Iudici rationem redditurus migrare. Idcirco suppliciter obsecro, ut pro anime mee salute enixius Dominum depreceris. Misimus etiam tue dilectioni parua munuscula, unam pallam holosericam.  Petimus etiam ut ad consolationem non solum peregrinationis, sed etiam infirmitatis nostre, libros istos a beate memorie Beda expositos, mittere digneris, de Aedificatione templi, uel in Cantica canticorum, siue epigrammatum heroico metro siue elegiaco compositorum, si fieri potest, omnes; sin autem, de Aedificatione templi libros tres. Fortassis difficilis petitio, sed nichil arbitror esse difficile uere caritati.

Usque ad decrepitam ualeas etatem cum omnibus qui tecum Domino Deo deseruiunt.

Nomina quoque fratrum et amicorum nostrorum de hac luce migrantium tue caritati commendantes, que sunt . . .





EPISTOLA XXXII. CYNEWULFUS LULLO. 


Domino beatissimo et speciali amore uenerando Lullo episcopo ego Cynewulfus, rex occidentalium Saxonum, una cum episcopis meis, nec non cum caterua satraparum, eternam sospitatis in Domino salutem.

Tibi testificamur quod iuxta modum nostre possibilitatis, quidquid tua sanctitas desiderauerit, siue iusserit, libenter agere parati sumus, ut cum reuerendissimo et sanctissimo uiro Dei predecessore tuo Bonifacio pepigimus, siue in orationibus Deo deuotis, seu in aliis quibuslibet rebus, in quibus humana fragilitas, Deo disponente, mutuis alterutrum solatiis  egere comprobatur; te pariter obsecrantes ut pro nostra paruitate, proque pace congregationis nostre, Domino supplicare cum eis qui tecum inuocant nomen Domini Iesu memineris. Istarum uero litterarum portitorem a uobis ante destinatum uestre almitati committimus, quia fideliter uobis obedire in omnibus curauit.

Omnipotens Deus, qui dispersa congregat, et congregata custodit, ipse uos sua gratia protegat, et uestri laboris fructum in eterna patria nos uidere concedat.





EPISTOLA XXXIII. AMALARDUS ET WIDO LULLO. 

Domino, et Patri Riculfo, archiepiscopo, quem  gratia eterni Regis perpetualiter, ad salutem multorum, et Ecclesie catholice defensionem, conseruare dignetur, Amalardus et Wido, omnisque congregatio sancti Petri ex monasterio Horbach, in Domino Deo saluatore nostro salutem presumpsimus mittere.

De cetero notum sit pietati uestre quia in quantum Deus nos exaudire dignatur, oratores uestri incessanter sumus, et attentius esse cupimus. Comperiat siquidem . . . . magnitudinis uestre, quia misimus presbyterum nostrum, Macarium nomine, ad nostras ecclesias que in uestra parochia site esse uidentur,  ut ibidem, solito more, officium perageret. Sed dictum nobis ab eodem presbytero fuit quod auctoritatis uestre magnitudo iuberet non ibidem eum esse officium diuinum celebraturum, quia nescimus si aliqua suggestio auribus pietatis uestre a Bernario episcopo peruenisset, quia idem dominus Bernarius episcopus misit ei unum caballum pascere de nostro stipendio, unde nos uiuere debemus, nescimus si pro hac causa factum hoc sit. Nunc deprecamur ut accepta licentia idem presbyter a uobis, liceat ei Domino Iesu Christo et sanctorum eidem in loco reliquiis officium solito more persoluere, ne et domus Dei et reliquie illius honor sic remaneant sine sacerdote, lumine et officio. Nec nos non habemus illis in partibus sacerdotem qui illud officium  ibidem peragere possit, nisi istum. Ideo deprecamur uos ut tale preceptum et licentia ei a uobis tribuatur, ne tam diu, sicut deprecati sumus, domus Dei et reliquie illius honor sic, sicut modo, remaneant.

Gratia Domini nostri Iesu Christi uos in presenti faciat pollere, et in eterna beatitudine feliciter secum regnare.

Obtineant, obtineant, queso, preces nostre auribus pietatis uestre, electe Dei, quatenus et aliorum profecta merces uobis magna reddatur a Domino Iesu Christo.




ANNO DOMINI DCCXC.
ELIPANDUS, FELIX, HETERIUS, TOLETANUS, URGELLENSIS, UXAMENSIS EPISCOPI, ET SANCTUS BEATUS PRESBYTER.





NOTITIA HISTORICA.


 Enatus uero, cum exiret seculum uIII, nouus ob ignorantiam gementis sub iugo Saracenorum Hispane gentis error de persona Christi Domini nostri, puriorem Christianitatis era, quo illius etatis fides uiuebat infecit. Que tamen ansam dedit aliter ac recte sentientibus cudendi monumenta doctissima, scriptisque suis pudendas, si breui non succurreretur, futuras maculas extergendi. Felix Urgellensis atque Elipandus Toletanus antistes mali fundus occasioque. Deceptus enim uterque contagione forsan insidentium ceruicibus aut e proximo blasphemantium Mahometanorum, Iesum Christum adoptiuum Dei Filium appellare ac docere non erubuerunt. Quorum primus Felix in concilio Ratisponensi semel:  idemque iterum cum Elipando, siue eorum heresis in Francofordiensi damnata fuit.

Rem luculentius aliis Ionas Aurelianensis in libris aduersus Claudium Taurinensem statim in limine his uerbis narrat, nec sine eximia quadam nostre gentis laude: »Disertissimos uiros, et eloquentissimos, atque catholice et apostolice fidei inuictissimos defensores Hispaniam protulisse manifestum est: quorum imitanda exempla, et documenta sequenda, quia in promptu habentur, et Ecclesie amplectuntur, ab eis, Christo fauente, non abs iure sancta salubriter instruitur et fouetur Ecclesia. Sed quoniam sepissime, et heresiarchas simplicitatem catholice fidei peruersis dogmatibus commaculare conantes, et  multifariis superstitionibus auctoritati sancte Dei Ecclesie contreuntes creauit, et hactenus creare non cessat: cunctis ualde fidelibus dolendum est. Ut igitur ceteros omittam, emersit ex eadem Hispania tempore sancte memorie Caroli piissimi atque inuictissimi Augusti quidam Felix nomine, actu infelix, Urgellitanensis ciuitatis episcopus: qui iuncto scelerato errori Elipando Toletane urbis episcopo, secundum humanitatem non esse proprium Filium Dei, sed adoptiuum predicare ausus est; et hac uirulenta doctrina uterque Hispaniam magna ex parte infecit.«

Narrat inde Felicem propinare Gallis et Germanis conatum ueneni huius haustum: Caroli eiusdem Magni iussu, et Adriani I pape auctoritate congregatam synodum  cum erroris sui auctore Nestorio presentem condemnasse. Quando hec habita synodus fuerit, obseruauit Iacobus Sirmondus  , nempe anno 792. Imo ductus  inde Felix Romam, coram Adriano in basilica sancti Petri heresin confessus, eam abdicauit, libereque redire in urbem suam fuit permissus, uti refert Eginhardus in Annalibus suis, sub Ludouico Pio conscriptis  : quem auctorem, quia ignotus antea fuit  , non ullo nomine Baronius  et alii appellant. Qui et scripsisse de errore suo libros ad Elipandum directos ait . »Orgellis est, inquit, ciuitas in Pyrenei montis iugo sita, cuius episcopus nomine Felix, natione Hispanus, ab Elipando Toleti episcopo per litteras consultus, etc., ualde incaute ac inconsiderate, et contra antiquam catholice Ecclesie doctrinam adoptiuum non solum pronuntiauit ; sed etiam scriptis ad memoratum episcopum libris pertinacissime prauitatem opinionis sue defendere curauit.«

Ex quibus uerbis natales Hispanici Felicis adeo indubitati esse debent, ut frustra sit prosapia eum fuisse Gallum Ioannes Tamaius uolens. Ab eo enim interpolata uita fuit Beati, in qua hoc legimus edita  die 19 Februarii, quanquam affirmet se eam ex Legendario Asturicensi desumpsisse. De quo iterum cum de Beato agemus. Exstant quidem in appendice Operum Alcuini epistole et confessiones Felicis episcopi Urgellensis et Elipanti archiepiscopi Toletani . Item Epistola Felicis ad filiam in Christo carissimam. Nec non epistola Elipanti ad Felicem nuper conuersum. Demumque Elipanti ad Alcuinum, siue Albinum. Alia responsiones continens prioris epistole eiusdem.

Neque tum recens natus error hic; namque ab  anno 783  in quodam codice ms. Toletane Ecclesie, in quo, uti et in aliis, conseruatur magnum quoddam aduersus Elipandi hunc errorem Beati atque Heterii quibusde statim agemus opus: epistola quedam legitur ab Elipando Toletano episcopo ad quemdam abbatem Fidelem appellatum, cuius loci ignoramus, sed in Asturiis manentem, Octobri mense huius nuper laudati anni Toleti, ut uidetur, scripta: quo anno  , Silone rege Asturiarum defuncto, Mauregatus Alphonsi Catholici nothus, Aphonso Casto eiecto regnum usurpauit. Argumentum huius epistole apud Ambrosium Moralem  uidesis; que tamen hactenus in schedis latet  . Hoc autem primum scriptum fuit quo Elipandus pro uesana sua sententia stylum strinxit, Beatum incusans eum quem nuper laudauimus, unaque Heterium Oxomensem nuncupatum episcopum, eius amicum et asseclam: eo quod inconsulto presule Toletano, imo contra  sentiente, Asturiarum incole ipsi, quod ueluti opprobrii loco iacit, que sibi uiderentur, docerent populos; laudansque Arcarium quemdam episcopum prudentie et obsequii nomine, qui super utriusque Beati atque Heterii doctrina officiose eum consuluisset. Refert inibi se errorem alium circa celebrationem Paschatis, cuiusdam Migetii  , una cum aliis presulibus Hispali serpentem exstinxisse  , sperareque similiter exstincturum Beatianam  in Asturiis heresin. Huic sane epistole reposuere ii quos diximus Beatus et Heterius, de quo paulo post dicemus, uere sententie apologema.

Neque admonitus aut repressus Elipandus Felicis penitentia, imo eamdem huiusce erroris causam iterum ipse tueri satagens, ad Carolum Francorum regem, imo et ad quosdam dedit episcopos litteras, »in quarum  serie non satis elucebat, an quasi ex auctoritate magisterii nos uestra docere disposuistis, an ex humilitatis discipulatu nostra discere desideratis.« Certe  in his que Carolo regi sunt directe ab eo petiit ut libelli sui de re conscripti  textus in presentia eius legeretur  . Quod Carolus exsecutum sese ait, ex omnibus sue ditionis Ecclesiis uocatis ad concilium episcopis, coramque iis recitata epistola. Hoc est concilium illud Francofurtense, seu Francofordiense, anni 794 celeberrimum, at non omni ex parte beatum: in quo sancte quidem anathematizata fuit »impia ac nefanda heresis Elipandi Toletane sedis episcopi, et Felicis Orgellitani eorumque sequacium, qui male sentientes in Dei Filio asserebant adoptionem,« ut canon primus loquitur:  temerario autem ausu catholicum de adoratione imaginum, Nicene secunde synodi generalis  tunc forsan haud satis in Greco fonte intellectum dogma, in canone secundo damnatum.

Unde emanauere ad Elipandum, simulque generaliter ad Hispanie episcopos, qui non omnes tamen luto isti hesisse uerosimilius est, refutatorie epistole: prima, que episcopis duntaxat Italie eo in concilio ceuntibus ascripta, et ad prouincias Gallicie ac Spaniarum directa: secunda episcoporum Germanie, Gallie et Aquitanie presulibus Hispanie inscripta: tertia uero Caroli ipsius ad Elipandum responsoria, cuius ad eumdem et ceteros in partibus Hispaniarum consacerdotes nuncupationem esse uoluit. Que omnes in concilii huius actus coniecte sunt ; uti et Adriani pape I alia , non iam ad Elipandum sed contra eum, Galliciis Spaniisque  Ecclesiis presidentibus inscripta; et ante concilii iam dicti celebrationem, statim atque de missis ad se ab Elipando  litteris Carolus ipsum admonuit, exarata. Leguntur et alie eiusdem pontificis tertio uolumine collectionis Duchesniane Historie Francorum.

Strinxit et contra Elipandum calami aciem, multisque cum eo super dogmate isto Alcuinus egit. Alcuinus, inquam, Caroli Magni magister, quem ille hoc ipso tempore propter doctrine existimationem e Britannia euocauerat. Leguntur namque in huius Operibus Parisiensis editionis anni 1617, ab Andrea Duchesnio procurate, tum eius epistola ad Elipandum Toletanum episcopum cohortatoria in catholica fide; tum alia Elipandi ad Alcuinum continens responsiones prioris alterius  ; item libelli duo Alcuini contra epistolam sibi ab Elipando directam, quibus euacuat prauas illas assertiones. Nec non ibidem exstant contra Felicem Urgellitanum libri uII, sub nomine Paulini Aquileiensis, in Bibliotheca ueterum Patrum uulgati, quos idem Duchesnius Alcuino asseruit  .

 Sunt enim diuersa que aduersus hunc errorem Paulinus eiusdem temporis scriptor Caroloque ualde charus exarauit: nempe libellus de sanctissima Trinitate aduersus Elipandum Toletanum et Felicem Urgellitanum antistites, dictus Sacrosyllabus ; atque item libri tres contra eumdem Felicem Urgellitanum episcopum, cum epistola ad Carolum Magnum, quos iam laudatus Andreas Duchesnius ex codice ms. Puteanorum fratrum cum Alcuini Operibus emisit in publicum. Agobardus etiam Lugdunensis presul contra Felicem Urgellitanum ad Ludouicum imperatorem directum librum emisit.

Tante molis fuit rediuiui apud nos erroris, ut iactabatur, Nestoriani machinationes, et falsissimas duorum episcoporum assertiones ueritatis malleo confringere. Et tamen post conciliare ac pontificium anathema (laudantur hac re super celebrata concilium  Narbonense  , Romanum  , Urgellense  , Aquisgranense [ mouebat adhuc in  Hispaniis caput excetra erroris in discipulis quibusdam Elipandi, quos sese in Asturiis cognouisse, et quia post trinam admonitionem adhuc etiam in eodem errore permanebant, ut hereticos deuitasse, Ionas prodit Aurelianensis. uideantur tamen ab iis qui Elipandi errorem quodammodo excusari uellent, Franciscus Suarez, Gabriel uasquez in Commentar. theologicis; et post eos Ioannes Eusebius Nierembergius in epistola  ad D. Laurentium Ramirezium de Prato scripta, et cum Luitprandi operibus ab hoc publicata.

Nulli autem fuit inferius Beati Hispani de nostris Ecclesiis super eadem re atque his ipsis diebus meritum, cuius, et Heterii  liber exstat Aduersus Elipandum. Opposuit sese, uti iam diximus, nouo Elipandi dogmati Libaniensis in Asturiis Beatus, doctus uir, ac testimonio Alcuini tam uita quam nomine sanctus; et quia cum Heterio sibi erat intima consuetudo, eius etiam nomen inscripsit  operi, quod sub hac inscriptione officii plena in Toletane Ecclesie codice quodam nuper a nobis memorato legitur: Eminentissimo nobis et Deo amabili Elipando Toletane sedis archiepiscopo, Heterius et Beatus in Domino salutem. Tantum abest ut ueritatis amantes uiros irritauerit superba illa supra a nobis dicta Elipandi ad Fidelem abbatem, utriusque horum opere reprehensoria epistola.

Primus, quod sciam, in lucem protulit antiquitatis hoc monumentum Petrus Steuartius in Collectione insignium auctorum, tam Grecorum quam Latinorum, de rebus ecclesiasticis , hac scilicet inscriptione: Heterii episcopi Uxamensis et Beati presbyteri aduersus Elipandum episcopum Toletanum de adoptione Christi Filii Dei libri duo. Deinde in Bibliotheca Patrum editionis quarte Parisiensis tomo Iu et aliis. Ms. exstat in duobus codicibus ecclesie Toletane , quorum alterum uidit Morales uti iam diximus, et Franciscus Pisa    . Meminit huius operis ad Carolum scribens ipse Elipandus, ut constat ex his Caroline responsionis uerbis : »Exemplum mihi Constantini imperatoris proposuistis, cuius initium beatum Isidorum laudasse dicitis, et finem doluisse, quod ne mihi accidat per quemdam Beatum  quem Antiphrasium cognominastis, benigne suadetis.« Hac Antiphrasii compellatione quasi irrisoria usus fuerat Elipandus , Beatum significaturus. Imo et in eo conspirans Felix, qui Alcuino rescribens: »Reuerentissimo fratri Albino diacono, non Christi ministro, sed Antiphrasii Beati fedissimi discipulo  « epistole inscripsit, uti Ioannes Mabillonius rectissime emendauit : qui et de hoc ipso Antiphrasii nomine duo alia testimonia, epistole scilicet Elipandi ad Felicem, et uite Alcuini, produnt Beati.

 Laudat quoque idem opus Beati Aluarus Cordubensis, hactenus ineditus sequentis seculi scriptor,  uariis in locis suorum operum, ut ait Morales; ibique eum notare, Beatum impeditiore lingua fuisse idcircoque ad scribendum quam ad disputandum habiliorem et promptiorem. Nos hunc eius locum non uidimus quo ita de Beato censet, sed tantum quod in epistola 1, ad Aurelium Flauium Ioannem, inter alia sanctorum Patrum testimonia argumentum eiusdem epistole promouentia, Item, ait, ex libro Beati Heterii contra Helipandum  cum dicit: qui me misit, mecum est, etc. Confirmatque emendationem, eumdem laudans statim: Item superius nominatus Liuanensis Beatus. Quod si discutere uolueris, etc. Et in alia ad eumdem: Sed ut Beatus Libaniensis presbyter dixit. Ibidemque mox: Pene temporis nostri Beati Liuaniensis presbyteri.

Quibus locis siue patriam siue locum commorationis eius indicat. Apud Sebastianum Salmanticensem  episcopum, siue Alphonsum regem, in Chronico: inter alios terre tractus , Leuanam nominatam legimus. »Eo tempore populantur, ait, Primorias, Leuana, Transmera, Supporta, Carranza, Burgis, que nunc appellatur Castella, et pars maritima Gallecie.« Hodie non ullum certum oppidum, quod sciam, sed pars quedam Asturum inter Oueti et sancte Iuliane siue Santillane, ut uocant, Asturias, totius prouincie altissima et asperrima, nouem longa quatuor autem leucis lata, prouincia de Liebana nuncupatur sub ducis Infantatus ditione. In eo tractu oppidum est, uallemcauatam  uocant iuxta Saldaña, in cuius ecclesia corpus quoddam sancti uiri, quem Santo-uieco populares corrupte, ut uidetur, pro santo Beato appellare amant, religiose asseruatur; seorsumque alterum ex eius brachiis colendum palam ostendi plures affirmant   . Monachum suum Benedictini  Iepes, Wion et Menardus, imo hypobolimeus Haubertus in Chronico ad annum 792. Mabillonius  autem aliquando, et alii omnes  non eius instituti, presbyterum tantum fuisse aiunt. Sed retractauit iudicium suum Mabillonius cum ad Beati accessit res gestas priore parte seculi quarti, monachum et abbatem ex Alcuini, atque eiusdemmet Beati libris, ostendens. Ex legendario quodam Asturicensis ecclesie Beati huius actus seu uitam, ad Februarii diem 19, quo uir sanctus colitur, Ioan. Tamaius produxit. Sed qui paruam aut nullam fidem huic habent martyrologo, non faciunt ei ullam iniuriam. Quo de infra agemus. Quibus aliter uisum fuerit, Beati obitum anno 798 inde docti assignabunt.

Quod uero ibi, et apud eumdem Haubertum anno 792 adnotatum legitur, Heterium et Beatum pro catholicis Hispanis missos Francofordiensi concilio interfuisse: iisdem supra laudatis Patrum eo uocatorum,  et Caroli regis precipue litteris ad Hispanie episcopos directis, redarguitur  . Nulla enim Beati,  uti presentis, cum uere fiat, uti aduersus Elipandum scriptoris inibi mentio. Et ex eodem Carolo nouimus conuocatos in hunc cetum omnes eius ditionis, que tunc Francorum regi parebat, episcopos; necnon et ex Britanniis aliquos, tandemque ex Italia Petrum Mediolanensem, Paulinum Aquileiensem, et ex Germania, Gallia, Aquitania alios, quin adiungat ex Hispania aliquos. Paulinus  autem Aquileiensis quod ex Hesperia addit,  Liguriaque, Aemilia et Austria prouinciis, potius ad Italicam quam ad Hispanicam Hesperiam pertinet. Nam et ipse sedem suam Aquileiensem, siue Foroiuliensem, que pars Italie uel nunc est, Hesperiis oris accinctam paulo prius appellauerat.

Ex eadem certe constat Felicem scripte huius synodalis Paulini stylo epistole, hoc est concilii Francofordiensis tempore, nondum uere penituisse, siue ad heresin suam una cum Elipando tuendam denuo lapsum fuisse; imo impenitentem uita functum in  Lugdunensi relegatione, Ado uiennensis auctor est. De Elipando aliter uulgo sentiunt  . Profecto, si germana est Arcarici Bracarensis episcopi ad eum epistola, quam Tamaius ex ms. codice se desumpsisse ait , reuera autem inter epistolas presulum quas collegit et notis illustrauit Iulianus  a D. Laurentio Ramirezio edita iam fuerat: certe inibi Toletani concilii ab Elipando coacti, retractatique coram Patribus ueteris erroris mentionem legimus: que omnia more suo amplificauit pseudo-Luitprandi artifex, ac pseudo-Iuliani, pluribus in locis  : de quibus mox aliqua dicenda sunt, postquam adnotabimus Beati preter dictum opus aduersus Elipandum , exstare adhuc inedita in Apocalypsin commentaria, siue catenam, ut uulgari similis forme scribendi uerbo utar, ex  sanctis Patribus, quorum aliqui iam non exstantes ibi laudantur; atque idcirco magnum opere pretium esset ea in publicum post tam longum silentium exire  : quod idem Mabillonius desiderabat  .

At hoc esse Beati opus, quanquam desit omnibus in exemplis auctoris nomen, ambiguum haud est apud nostros. Argumenta sunt, primum Heterio nuncupatum fuisse quo cum Elipando Beatus obstitit, uerbis his que indicant uite consuetudinem et amicitiam: »Hec ego, sancte Pater Heteri, te petente ob edificationem studii fratrum tibi dicaui, ut quem consortem perfruor ordinis, coheredem etiam faciam mei laboris.« Secundum, seruari codicem in ecclesia uallis-Cauate membranaceum, in quo descripta sunt ante septingentos annos commentaria ista, famamque ibi perpetuo uiguisse eius ea esse auctoris cuius est sepultum ibidem ac religiose cultum sancti uiri corpus. Codex hic descriptus fuit era 1008, hoc est anno Domini 970, sed hunc se uidisse apud priuatum  quemdam Hieronymus Romanus de la Higuera Historie Toletane adhuc ms. lib. XIu, cap. 17, scriptum  reliquit  . Qui auctor ibidem coniectatur hunc eumdem esse Beatum cuius mentio fit in Martyrologio Romano et Usuardi die 9 Maii »In castro uindecino depositio sancti Beati confessoris.« Beda, et ex eo Galesinus, Rome habent. Sed castrum uindecinum seu uindocinum, in Gallia est urbs uendôme, in qua parecia est Beato dicata; et spelunca ostenditur in qua uixit et sepultus fuit, Augustino Lubino teste in suo Martyrologio illustrato . Dies quoque diuersa est. Similis alius codex fuit in monasterio sancti Isidori urbis Legionensis, descriptus et is era 1085, siue anno 1047, qui nunc est penes excellentissimum marchionem de Mondexar. Exstant et duo alia huius operis exemplaria: prius satis antiquum in bibliotheca sancte ecclesie Ouetensis, et alterum in monasterio regio diue uirginis de Guadalupe; quos omnes uidit Ambrosius Morales  . Fuit et aliud in bibliotheca eminentissimi domini D. Antonii S. R. E. cardinalis de Aragonia  ut nobis retulit Martinus uazquez Siruela, amicus noster doctissimus; et aliud adhuc est in bibliotheca Toletane Ecclesie, ut ex eius catalogo, quem ms. seruamus, liquet .

Diximus multos esse in excusando Toletano antistite Elipando, aut amplificanda eius penitentia rebusque eius enarrandis, Toletane creationis pseudo-historicos, Iulianum scilicet Luitprandumque, ex quibus aliqua hic dabimus, ut uanitatem eorum auctoris ostendamus. Archidiaconus Iulianus ait  fuisse Toletanum sub Cixilane archiepiscopo Elipandum, quo tempore Carolus Magnus Toleti fuit, desponsauitque Galianam Galafri eius urbis regis filiam: ex qua, ut quidam auctores aiunt, Ludouicus Pius imperator natus fuit. Hec magni Iuliani eruditio est, quam stupent nostri homines, unum ueteres omnes contra niti et credi uelle. Nihil certius est  quam Ludouicum Carolo regi ex Hildegarde Sueua uxore procreatum, prope cuius sepulcrum Metis apud sanctum Arnulphum iacere dicitur;  nichilque a ueritate magis absonum quam Toleti Carolum aliquando fuisse, Galianamque in uxorem duxisse. Hec enim posterior una est ex anilibus fabulis que temere in aliquot ex nostris historiis  prorupere, iureque prudentiores abiudicant  .

Texit deinde  gesta Elipandi, aitque eum Toletanum fuisse ciuem, sed ex genere Gothorum (Gracchorum corrupte, ut credimus, editum fuit [ deceptumque a Felice uincentioque scripsisse de adoptione Christi ad Carolum Magnum sibi amicissimum. uellem quidem in epistola Caroli ad eum directa uestigium huius amicitie exstare aliquod. Sub Elipando refert  Muzarabes sub Saracenorum iugo uehementissime passos fuisse. Et tamen paulo post   Elipandus in eadem Toletana urbe concilium plurium episcoporum habuisse dicitur; atque eo quidem tempore quo : »Muzarabes uehementissime passi sunt iniuriis Saracenorum prouocati, propter quod multi ad Asturias, alii ad Gallias fugere  coacti sunt:« ut eius telo Iulianum petam, quo cum Luitprandus, eius eui homo, ut fingit, conspirat omnino , de his iisdem annis concilio ascriptis loquens.

Postea idem Iulianus missos ait ad Carolum Magnum cum Elipandi legatione et litteris Grumesindum eius archidiaconum, et Lupum Andree ficulnei: cuius Andree, Lupi patris, memoranda ibidem facinora et originem familie sue De la Higuera , et aliarum Hispanarum eiusdem stemmatis, Hieronymus Romanus de la Higuera, pseudo-Iuliani architectus  conglomerauit: de quibus nos alibi  . Mox, , Heterio episcopo duntaxat, nulla Beati ueri auctoris habita mentione tribuit Apologeticum aduersus Elipandum. Imo Arcaricum Bracarensem episcopum litteras ad eumdem dedisse et ab eo accepisse super questione de adoptione Christi, paulo post refert .

 At quia huius Arcarici, siue Arcarici epistole due ad Elipandum in eam collectionem epistolarum coniecte sunt, quas Iulianus noster auctor procurasse ac notis illustratas in schedis reliquisse dicitur, hodie iam cum Luitprandi operibus a D. Laurentio Ramirezio a Prato iuris publici factam: hic sistendum paulisper est, ne illaudatus a nobis hic scriptor Hispanus, si uere scriptor fuerit, dimittatur. Epistole quidem ab Arcarico quodam presule ad se scripte super Beato et Heterio Elipandus meminit in ea, quam superius laudauimus, ad Fidelem abbatem data. Multa tamen sunt que nouitatem et suppositionem in his epistolis, de quibus nunc agimus, redolent. In prima eminentissimi titulus Elipando tributus ab Arcarico, fastus secularis eo tempore potius quam ecclesiastice modestie proprius; quantumuis Ramirezius laudatus uberi nota hic presto esse curauerit. Habemus enim Isidori aliorumque, imo et Aluari Cordubensis fere equalis epistolas, que socco isto non ambulant.

 Metropolitanorum item Hispalensis, Emeritensis, Tarraconensis mentio, quos consuluisse se Arcaricus ait. De Tarraconensi etenim debellata a Mauris ab anno 719, ac funditus excisa urbe, quod uulgo scribitur apud Catalonie auctores  : egre id credimus, durasse Ecclesiam, nedum sedem metropolitanam. Emeritensis uero episcopi post Maximum, qui florente adhuc Gothorum imperio conciliis duobus Toletanis Xu et XuI interfuit, nulla ulterior mentio. Euersa fuit a Mauris urbs, ut apud Rasim Arabem historiographum legitur ; eaque sub iugo illorum passa est, que in epistola quadam Ludouici Francorum regis Pii, Caroli Magni filii, que inter Eginharti est epistolas, ad Emeritensem uniuersitatem data, recensentur  . De Hispali certum est Ioannem sacra rexisse adhuc proximo huic nono seculo, magni apud omnes atque etiam Mauros habitum: de quo nos suo loco ob doctrine ac monumentorum eius laudem plura dicemus. Sed quidquid  de durante in his urbibus episcopali dignitate dicendum sit: quod tamen duraret adhuc inter captiuitatis et perpetui belli turbas illa sacre politie  uetus economia, et metropolitanorum inter se tot parasangis diuisorum communicatio; et non potius super religionis capitulis promptius et expeditius inter uicinos antistites conferretur, uix mihi persuadeo.

Tertio mouet, Arcaricum dicere se Adrianum pontificem consuluisse; idque de eo tempore dicere quo iam Adrianus ad Hispanie episcopos, et Carolus rex ad Elipandum epistolas, que uel hodie exstant  scripsissent. Qua tamen in epistola Adriani oportuit utique non pretermitti, Arcaricum ad eumdem hac super re dedisse litteras. Quod minime factum ostendit Adrianus, qui epistolam suam ita inscripsit: »Consacerdotibus nostris Gallicis Spanisque Ecclesiis presidentibus.« In quibus dubio procul, et ante plures uenit intelligendus Bracarensis. Imo uniuersos, nullo dempto, statim ab initio, »non sinceris sensibus eius fidei communioni sociatos;« ac tota epistola »temeritatis dementia delusos, querulos, obtrectatores, Deo odibiles, cecos,  scelestos, immites et incompositos« esse ait; tandemque, ni resipuerint, extremum omnium malorum anathema imponit. Nolim utique iniuriosus esse magno uiro et pontifici. Certe apparet magna eum iniuria Arcaricum Gallecie episcoporum primatem effecisse: si ab eo consultus, nulla eiusdem facta mentione, generaliter uniuersis eius prouincie episcopis eamdem erroris notam impingere non dubitauit.

Quarto, has dedit epistolas bibliotheca sancte Iuste Toletane, ut legitur in Iuliani nota ad primam epistolam: que mera est mendaciorum, que ficulneus Iulianus architectatus fuit, officina. Quare album calculum adhuc his denego, dum fontes legitimi desiderantur.

Persequamur iam que Iulianus temere de Elipando finxit, quibusque suam ipse fidem euertit. Actum fuisse ait  in Toletano concilio isto, quod nobis nullum fuit, de mutando officio Gothico; eo  quod Patres concilii Italie perperam intellexissent, aut uerius imposuissent ea que de adoptione Christi non dixere, sanctissimis Hildefonso et Iuliano Toletanis Patribus. Cespitauit hec referens planus. Hec enim suggillatio doctorum Hildefonsi et Iuliani quorum testimoniis peragere rem suam Elipandus atque eius assecle contendebant: non in Italie ea quam dicit, sed in Gallie et Germanie episcoporum ad Hispanie episcopos altera epistola leguntur. Neque hi imposuere aliqua Hildefonso et Iuliano, sed tantum illa eorum testimonia sibi non uisa que pro se adducebat Elipandus, non eo quo sane oportuit loco habuere: uti habuit Cesar Baronius  hac nostra etate et alii, qui ut has imputatas ab Elipando sanctissimis pontificibus maculas ab opinione hominum abstergerent religiose ac prudenter elaborauerunt.

Quod ergo penituerit Elipandum in concilio isto, sic solemniter uidentibus et consentientibus Mauris congregato, hic nobis aqua heret. Scio in actis seu  uita sancti Beati, quam ex legendario Asturicensis Ecclesie ut ait deductam Ioannes Tamaius 19 Februarii, atque ex eo Actis sanctorum inseruere uiri clarissimi operis magni compilatores, huius concilii Toletani mentionem haberi. Sed Ioannis Tamaii hic mos fuit preposteri quidem iudicii et abominande audacie, actis genuinis legendariorum ac breuiariorum  inuenta pseudo-chronicorum, quibus adherebat, inserere: tanquam hec eiusdem texture et auctoritatis essent cum ecclesiasticis illis que traditiones nostre gentis antiquas conseruabant ueteribus monumentis. Cuius sic temerarii ausus securi, Henschenius in commentario huius Beati uite, atque item Ioannes Mabillonius Benedictinus de Actis sanctorum istius ordinis agens priore parte seculi quarti, acta hec seu uitam, ut germanum historie scriptum acceptauere. Quo preiudicio ductus Henschenius, credidit Ioannem Marianam ex hac uita a se uisa quedam uerba mutuasse, cum certius sit confectorem uite Tamaium Mariane uerbis usum fuisse. At inter ea que sunt Tamaiane manus omnia hec haberi debere censeo que de presentia Heterii et Beati in Francofordiensi consilio, ut iam diximus; et que de Toletano altero  hic dicuntur; atque itidem quod Felicem audimus Gallum prosapia, qui uero Eginharti testimonio cui debemus potius quam Tamaii credere, Hispanus fuit. Mabillonius  acutum huc deueniens, ut solet, uidit, Eginhartum opponens Gallice huius Felicis patrie; notansque Ioannem Marianam asserere id non ausum . Non iure tamen in nos inuectus quasi omnes Hispani has adoremus fabulas, hisce uerbis: »Festiui uero sunt Hispani, qui si quos habent nebulones, Francis aut Gallis ascribunt; quos autem insigniores habemus sibi uindicant, ut multis exemplis patet in Martyrologio Hispano.« Meretur hocce scriptum ut hec et acriora adhuc audiat; sed non omnes Hispani cum eo consentimus; imo et pudet nos quotiescunque id in manus sumimus, enixeque cupimus Martyrologium Hispanie uerum huic Tamaiano, innumeris fictionibus fedo, in quo uera falsis interpolata passim leguntur, a uiro aliquo ueritatis et boni gentis nostre nominis amante subrogatum iri. Et nos hanc Galli uiri eruditissimi et modestissimi suggillationem, quam expressit ei  nostra credendi queque facilitas, chartis his illinere uoluimus: documento fore cupientes, quam oporteat et nostra intersit, ut non ita male audiamus, uindicare gentem in pristine sinceritatis ac bone fidei famam, nil parcentes labori et opere, quam debellandis nostre pseudo-historie monstris optimus ac doctus quisque impendere debet.

At quanta opera Elipandiane huic penitentie, obnoxioque animo erga Carolum regem, ab eodem Iuliano Fuldensis imponitur et quasi incollatur inuentio illa et effosio, tot uel Creso inuidendorum thesaurorum, quot inde fuisse ad se missa uolumina Hieronymus Romanus de la Higuera olim iactauit! Eo enim fundamento nititur tota machina: Elipandum scilicet officii memorem tunc temporis misisse ad Carolum plura Hispanorum hominum omnis generis monumenta, et in his »Chronica Dextri et Maximi: fragmenta Braulionis, Helece, Taionis et aliorum,« ut ait ille . Quod quidem tam ipse alibi  , quam Luitprandus eius gemellus   putide inculcant, ita ut suppositio ac dolus non prorsus obese naris hominibus sese ipsa prodant. Obiisse autem Elipandum in pontificatu fere iam triginta annorum, id est quod tandem Iulianus sui admiratores docuit : in quo non discedit a Luitprandi calculo .





ELIPANDI EPISTOLAE.




EPISTOLA PRIMA. AD [a 1Kb] MIGETIUM HAERETICUM.


1. Epistolam tuam, modulo libellari aptatam, de tumulo cordis tui horrifico exortam, de cineroso pectoris tui sepulcro prolatam, non uoce interrogantis, sed imperio docentis scriptam, olim suscepimus relegendam. uidimus, inquam, uidimus, et irrisimus fatuam et insipientem cordis tui amentiam: uidimus, et risui dignam reputauimus sensus tui ignauiam. Inibi prospeximus quia ille per os tuum locutus est, qui dixit: Ero spiritus mendax in ore prophetarum illius. Ibi procul dubio uidimus quia tu es ille de quo Psalmista ait: uerba oris eius iniquitas et dolus, noluit intelligere ut bene ageret: iniquitatem meditatus est in cubili suo. Et iterum  de quibus alibi Propheta ait: Docuerunt linguam suam loqui mendacium; ut inique agerent laborauerunt.

2. uerumtamen antequam ad nos scripta uesanie tue perlata fuissent: antequam odor uerborum tuorum, nobis fetidissimus, aspirasset, rumore percurrente uulgi insipientis, nonnulla de te recta esse credebamus; postquam tamen stultitie nenias uidimus, statim non solum nos, sed et omnis status catholice fidei te et omnem fetoris tui doctrinam exhorruimus, et perpetuo anathemate feriendam [b 1Kb] damnabimus. Reuera quia dignum est ut eos quos Dei Filius per preuenientem gratiam de sepulcris hereseorum nullomodo suscitat, discipuli eius non solum nequaquam eos soluere non presumant, sed  etiam profundo anathematis sarcofago usquequaque dimergant, ne ulterius talium uerborum fetor erumpat, illos discipuli Christi ita oris gladio feriant, ut ulterius non solum resurgere penitus nequeant, uerum etiam eradicati funditus pereant, qui unitatem fidei catholice uenenatis assertionibus discindere non formidant. Ideoque ostendere cupientes te erroris tui socios fabricatores mendacii, et cultores peruersorum dogmatum, sanctarum Scripturarum testimoniis in solatium nostri adhibitis, preeunte nobis [c 1Kb] Filio Dei in columna nubis per diem, et in columna ignis per noctem, armati zelo fidei in occursum tui, ut uere contra hostem Christi, egredere nitimur dicentes: Increpet Dominus in te Satan, et  increpet in te, qui elegit Ierusalem. Tibi dicitur, Migeti, qui cognominaris Satanas, uade retro. Dignum et iustum est ut tali stimulo feriatur, qui contra regulam catholice fidei superbie calcaneum eleuare conatur, ut huiuscemodi pugione iustitie  protinus ulciscatur; ne contra canem leuiter nos mussitasse uideamur; ut conterrita rabies, que contra sanctum diuine Trinitatis mysterium latrat, auctoritate uocis illico comprimatur. Non enim fomento uini et olei tua iam curanda est egritudo, sed gladio, ex utraque parte acuto, tua precidenda est diuturna putredo. Prius quidem turrem superbie tue ariete iustitie elidere nitimur, ne umbra erroris eius exitiabili morbo fidelibus impendatur. Prius amentie tue fabricam rationis lapide euertere conamur, ne [d 1Kb] munimentum defensionis insipientibus prebere conetur: in eo scilicet quod non interrogantis, sed prius docentis arripueris officium, cum ipse Dominus et Redemptor e contrario, humilitatis exhibens formam, non prius in templo docens, sed  interrogans uoluit inueniri. Unde et beatus Gregorius recti itineris callem pergere cupientibus insinuans, dicit: »Nulla res absque magistro doceri presumitur, nisi intenta prius meditatione discatur.« Et iterum alibi: »Quasi enim quoddam nutrimentum uerbi est censura silentii: Et recte per crescentem quoque gratiam sermonem doctrine accipit, qui ordinate ante per humilitatem tacet. Hinc enim per Salomonem dicitur: Tempus tacendi, et tempus loquendi. Non enim ait: Tempus loquendi, et tempus tacendi; sed prius tacendi premisit, et postmodum subdidit loquendi.« Beatus quoque Efren, te et similes tuos preuidens, ita locutus est dicens: »Etenim qui uenit institui, antequam instituatur, iam alios instituere cupit, et docere antequam discat.  Priusquam erudiatur, promulgare uult legem: et antequam noscat ordinem syllabarum, philosophari incipiet. Priusquam subiiciatur pro salute anime sue, uult habere subiectos: et antequam seniorum iussis obtemperet, arripiet iubentis officium: et antequam [e 1Kb] ratione et uirtute discretionis instruatur, instruere alios ac monere usurpat. Ideoque dignum est ut iste talis magister mendacii existat, qui discipulus ueritatis esse recusat, et doctor erroris appareat, qui docentis [f 1Kb] imperium, fronte proterua, assumere non formidat.«

3. Quod autem in principio schedule tue fetidissime tres personas corporeas in Diuinitate esse protestaris, dicendo: quod Patris persona specialiter  Dauid esse credatur, eo quod ipse de semetipso dicat, Eructauit cor meum uerbum bonum; et iterum de ipso Dauid credatur esse dictum, Non derelinques animam meam in inferno, neque dabis Sanctum tuum uidere corruptionem. Et iterum persona Filii Dei asseris  quod ea sit secunda in Trinitate persona, que assumpta est de uirgine, affirmando uoce apostolica dicens: Qui factus est de semine Dauid secundum carnem. Tertia uero persona Spiritus sancti Paulum apostolum esse dicis, protestando quod de eo Psalmista dicat: Spiritus oris eius omnis uirtus eorum: et quia Christus Dei Filius de eo dicat: Spiritus, qui a Patre meo procedit, ille uos docebit omnem ueritatem. Hec omnia supradictus ille spiritus erroris mendacio plenus, per os tuum mendaciter locutus est. Recte etenim de te, et [a 1Kb] sociis tuis idem Paulus apostolus locutus est dicens: Quidam aberrantes conuersi sunt in uaniloquium, uolentes esse legis doctores, nescientes que loquuntur, neque de quibus affirmant. De quibus etiam beatus Isidorus, doctor egregius, in  suis dogmatibus ita loquitur dicens: »Scripturas heretici sano sensu non sentiunt. Ideo eas ad errorem praue intelligentie perducunt, neque semetipsos earum sensibus subdunt, sed eas peruerse ad errorem proprium pertrahunt.« Et iterum: »Heretici ingenti studio mendacia sua defendunt, et labore uehementi, ne ad unitatem Ecclesie ueniant dehortantur.« Certe si non est ita quod proferimus, quomodo potest fieri ut Dei Patris persona Dauid esse credatur, eo quod dicat: Eructauit cor meum uerbum bonum, cum ipse Dauid proprie de semetipso dicat: In iniquitatibus conceptus sum, et in peccatis peperit me mater mea? et iterum: Iniquitatem meam ego agnosco, et peccatum meum ante faciem meam est semper. Et alibi: Ego sum qui peccaui, ego inique egi.  Et iterum quod asseris quia de semetipso dixit Dauid: Non dabis Sanctum tuum uidere corruptionem; si ita est, ergo de semetipso locutus est dicens: Foderunt manus meas et pedes meos, et dinumerauerunt omnia ossa mea. Et iterum: Diuiserunt sibi uestimenta mea, et super uestem meam miserunt sortem. Et iterum: Dederunt in esca mea fel, et in siti mea potauerunt me aceto. Certe si ipse est Dauid persona Dei Patris, eo quod dixit, Eructauit cor meum uerbum bonum, ergo ipse est Pater Filii Dei secundum diuinitatem, qui dixit ad Filium: Ego hodie genui te. Si ipse Dauid est persona Dei Patris, ergo ipse est qui dixit: Audi, Isrel, Dominus Deus tuus, Deus unus est. Et iterum: Ego sum Deus, et non est alius preter me. Et si ita est ut asseris, quia de Dauid  dictum est: Non dabis Sanctum tuum uidere corruptionem, quomodo e contrario Petrus apostolus dixit: Quia Dauid, et sepultus est, et sepulcrum eius est apud nos usque in hodiernum diem, et caro eius uidit corruptionem.

4. De Filii namque persona quod dicis, eo quod ea sit secunda in Trinitate persona que facta est ex semine Dauid secundum carnem, et non ea que genita est a Patre: si ita ut tua delirat insania, ergo Filius Dei de matre tantum [b 1Kb] exortus, quod dici  nefas est, et non de Patre genitus est sine initio. Cum in sancta Trinitate nichil credatur esse corporeum, nichil maius aut minus, quomodo formam illam seruilem secundam in Trinitate asseris personam, [c 1Kb] cum ipse Filius Dei secundum eam formam qua minor est Patre, per semetipsum testatur dicens: Pater maior me est. Et de qua forma uox Patris per Prophetam loquitur dicens: Ecce intelligit seruus meus, et exaltabitur, et eleuabitur, et cetera. Et post aliqua: Tanquam ouis ad occisionem ductus est, et sicut agnus coram tondente.

5. De tertia uero persona Spiritus sancti quod dicis, eo quod Paulus sit, dicendo quod de eo Scriptura dicat: Spiritus oris eius omnis uirtus eorum; et iterum eo quod ipse de semetipso loquatur dicens:  Non ab homine, neque per hominem, sed per Deum Patrem et per Iesum Christum, ideo dicis quia Paulus quod est Spiritus sanctus, a Patre Filioque procedit. Si ita est accipiendum ut tua insania delirat, ergo ipse Paulus est Spiritus sanctus de quo alibi dicit: Spiritus Domini ferebatur super aquas. Si Paulus est, ut asseris, persona Spiritus sancti, que a Patre Filioque procedit, ergo ipse est qui in specie columbe super baptizatum Dominum in Iordane descendit: iterum, qui in specie ignis super capita discipulorum apparuit. Ipse ergo Paulus, quem cum Patre et Filio adorandum et glorificandum esse precipimur, ipse est iterum de quo Dominus dixit: Cum abiero, Paracletus ueniet ad uos. Sed quomodo errori tuo consentiendum est, cum ipse Dominus de Spiritu sancto  dicat: Quia spiritus carnem et ossa non habet. Quis aliquando spiritum corporeum et uisibilem esse dixit? Quomodo fatuitati tue credendum est, ut de Paulo ea que asseris profecta esse credantur, cum de eo Scriptura dicat: Beniamin lupus rapax mane comedat predam, et ad uesperam diuidet spolia? Quomodo quod tu asseris uerissime accipiendum est, cum ipse Dominus eidem Paulo dixerit: Saule, Saule, quid me persequeris? Frustra insanisti contra nomen meum, et lapidasti Stephanum martyrem meum: ego te faciam seruum meum. Quod dicis quia Paulus personam distinguit in se manere Spiritus sancti, cum ipse dicat: Ego sum minimus omnium apostolorum, qui non sum dignus uocari apostolus, quia persecutus sum Ecclesiam Dei. Quomodo ipse  Paulus persona Spiritus sancti, cum ipse cum Barnaba [d 1Kb] Lycaoniam ueniens, et ob miraculi admirationem unum ex eis uocarent Iouem, alium uero Mercurium, et eis quasi diis fatui homines uellent sacrificare, respondit dicens: uiri, quid hec facitis? et nos mortales sumus similes uobis homines [e 1Kb] . . . . . . . . . ne sibi immolarent. Si ipse est Spiritus sanctus, quare tanta in passionibus sustulit? quare ad ultimum gladio percussus occubuit? Ergo  Spiritus sanctus mortem  pertulit et sepulcrum. Agnosce, miser, quanta falsa de uentre tuo loquaris; agnosce, heretice, quanta mala de ore tuo protuleris canceroso. Agnoscat plebs illa de massa perditionis effecta, que tuis erroribus consentiens noscitur esse decepta; agnoscat plebs illa, que Dei misericordia preuenta tuis erroribus nequaquam consentiens, dextera Domini ab huius heretice prauitatis barathro cernitur esse erepta. Nullus in hereticis tibi equalis, nullus tibi sodalis: quanto cunctis nouissimus, tanto omnium hereticorum [a 1Kb] ueneno refertus: omnium hereticorum ceno lethali inebriatus: aperte Antichristus dignosceris esse missus.

6. Dic nobis, omnium hereticorum spurcitia saginate, quis aliquando de sanctis doctoribus ita, ut  tu asseris, Trinitatem sanctam credere docuit? Quod concilium fuit ut ita discretiones personarum, ut tu distinguis, sancte Ecclesie catholice tenendum instituit? Nos uero e contrario, siue omnes, qui recta de Deo sentiunt, qui recta sapiunt, secundum traditiones Patrum, quorum est non carneus, sed spiritualis intellectus, et sermo sapientie sale conditus, ita credimus quod ea sit persona Dei Patris omnipotentis, que [b 1Kb] nulli homini consimilis est, uel equalis; qui omnem creaturam exsuperat potentia sue maiestatis; que dixit ad Filium: Ego hodie genui te. Et iterum: Ex utero ante luciferum genui te, id est ex illa intima et ineffabili Diuinitatis substantia produxi te. Et iterum: Eructauit cor meum uerbum bonum; de quo alibi Propheta: uerbo Domini  celi facti sunt. Et per alium prophetam: Egredietur de ore meo iustitie uerbum; de quo euangelista: In principio erat uerbum, et uerbum erat apud Deum; et qui iterum dicit ad Filium: Ego ante te ibo, et gloriosos terre humiliabo. Et de quo iterum propheta: Hec dicit Dominus Christo meo Domino, cuius apprehendi dexteram, ut subiiciam ante faciem eius gentes, et aperiam coram eo ianuas, et porte non claudentur. Et qui iterum ad Moysem loquitur dicens: Ecce ego mitto angelum meum qui precedat et custodiat te in uia, et est nomen meum in illo.

7. Personam uero Filii non eam esse quam tu asseris Patri et Spiritui sancto equalem esse, que facta est ex semine Dauid secundum carnem in nouissimo tempore; [c 1Kb] sed eam que genita est a Deo Patre,  sine initio temporis, que ante assumptionem carnis dixit per Prophetam: Ante colles ego parturiebar, adhuc terram non fecerat, quando parabat celos aderam, dum uallaret mari terminum, et legem poneret aquis, ego eram. Et iterum: Ante omnem creaturam ego ex ore Altissimi processi; priusquam in planitie prosterneret montes, ego eram apud ipsum componens omnia; ego eram, cui Pater congaudebat. Post assumptionem uero carnis, non eam quam tu asseris, secundum carnem, de qua ipse dicit: Pater maior me est; sed eam de qua ipse dicit: Ego et  Pater unum sumus. Et iterum: Ego in Patre, et Pater in me est.

8. Spiritus sancti quoque personam non Pauli credimus esse, cui datum est ut aliquando de malo efficeretur bonus, sed eum qui sine immutatione sui naturaliter semper est bonus; de quo dicit Scriptura: Spiritum tuum bonum dedisti eis, Domine, qui doceret eos; et alibi: Misisti Spiritum tuum, et creabuntur, et renouabis faciem terre. Et iterum: Spiritum tuum ne auferas a me. Et alius propheta: Spiritus Domini super me; propter quod unxit me predicare pacem populis.

9. Ecce tres personas, Patris, et Filii, et Spiritus sancti, spirituales, incorporeas, indiuisas, inconfusas, cessentiales, consubstantiales, ceternas in una  diuinitate, et potestate, et maiestate: sine initio, sine fine, semper manentes; de quibus propheta, ter uocabulo repetito, trinitatem personarum in una deitate [d 1Kb] consistentem insinuans dicit: Sanctus, sanctus, sanctus, Dominus Sabaoth, pleni sunt celi et terra gloria eius. Quod uero Paulus in exordio sui, Beniamin lupus rapax, in extremo uas electionis sit effectus, hoc ipse, ut  testatur dicens: Beniamin lupus, mane comedet predam, et ad uesperam diuidet spolia. Quibus profecto dictis, ut ait beatus Gregorius, Apostolus designatur, de Beniamin stirpe progenitus, qui mane predam comedit, quia in primordiis suis, fideles, quos potuit, rapiens, crudelitati proprie satisfecit; uespere spolia diuidit, quia fidelis postmodum factus fidelibus sacra  eloquia [e 1Kb] exponenda tribuit.

10. De sacerdotibus uero quod asseris, cur se pronuntient peccatores, si uere sancti sunt? aut si certe se peccatores esse fatentur, quare ad ministerium accedere presumunt; eo quod ipse Dominus dicat: Estote sancti, quia et ego sanctus sum Dominus Deus uester. Si talia dixerimus erit unusquisque nostrum similis tui mendax. Poteramus siquidem, et nos ita proferre, quod absit, si spiritus ille erroris, qui in te est, interiora nostra docuisset; sed quia ille nobiscum adest, qui dixit: Cum feceritis omnia que precepta sunt uobis, dicite quia serui inutiles sumus; ideo ueraciter cum propheta clamamus: Facti sumus immundi omnes nos, quasi pannus menstruate uniuerse iustitie nostre. Et iterum:  Peccauimus, inique egimus: recedentes a te, en deliquimus in omnibus. Et cum Apostolo iterum: Si dixerimus quia peccatum non habemus, nos ipsos seducimus, et ueritas in nobis non est. Si uero confiteamur peccata nostra, fidelis est, et iustus, ut remittat nobis peccata, et mundet nos ab omni iniquitate. Tu quoque qua temeritate te sanctum esse pronuntias, cum Scriptura dicat: Quis gloriabitur purum se habere cor? aut quis audebit dicere mundum se esse peccato? Et iterum: Nemo mundus a sorde, nec unus quidem, etiam si unius fuerit diei uita eius super terram.  Quis est enim hominum sine querela, aut quis poterit iustus esse qui natus est ex muliere? Nam si nec celi non sunt mundi in conspectu Domini, quanto magis exsecrabilis et immundus uir? Et iterum sancti Patres in suis dogmatibus: Nullus sanctus et iustus caret peccato, nec tamen ex hoc desinit esse iustus, uel sanctus, cum affectu teneat sanctitatem. Non enim nature uiribus, sed propositi adiumento per gratiam acquirimus sanctitatem: et ideo ueraciter se omnes sancti pronuntiant peccatores, quia in ueritate habent quod plangant, et si non reprehensione conscientie, certe mobilitate et mutabilitate conditionis humane. Iterum beatus Fulgentius Petro [a 1Kb] Hierosolymam pergenti, ita precipit dicens: Firmissime tene, et nullatenus dubites etiam  iustos atque sanctos homines, exceptis his qui baptizati paruuli sunt, sine peccato hic neminem uiuere posse, semperque omni homini, [b 1Kb] et peccata sua usque in finem uite presentis eleemosynis diluere, et remissionem humiliter a Deo ueraciter postulare. Beatus igitur Ioannes Chrysostomus ita confitetur dicens: Nullus est nostrum a peccato alienus, sicut nullus potest esse inter mortuos liber. Ut autem adhuc amplius aliquid dicam: nos quoque ipsi, qui in Ecclesiarum munere tenere uidemur apicem dignitatis, et sacris sedibus illustramur: nos, inquam, ipsi principes sacerdotum, et magistri populorum, atque doctores, uariis errorum circumdamur agminibus, uitiis frequenter subdimur. Nonnunquam etiam delicatorum labe maculamur; sed  tamen misericordis Domini clementiam intuemur, de cuius bonitate minime dubitamus. Tanta enim eius erga homines est liberalitas, ut ubi abundauerit peccatum, illic maior gratia exabundet. Tu quoque ipse, qui de sanctitate gloriaris, et te alienum a peccato esse dicis, aperte datur intelligi quia si tempore illo presentaliter adfuisses quo Dominus et Redemptor, digito in terra scribens, de muliere illa in adulterio deprehensa Iudeis diceret: Si quis uestrum est sine peccato mittat lapidem super eam, poteras tu ipse homicidii crimen prius incurrere, qui te iam a peccato extraneum dicis esse. Cui ergo te similem dixerimus, nisi qui dixit: Ponam sedem meam ab Aquilone, et ero similis Altissimo? Cui ergo tu similis  es nisi Phariseo illi qui apud semetipsum agebat dicens: Domine, non sum ego sicut ceteri homines, raptores, adulteri, et cetera? Cur non recordaris, infelix, quid beatus Gregorius de talibus memoret dicens: Apostate angelo similis efficitur, quando homo homini similis esse dedignatur.

11. Quod autem de escis et stercore uentris disputare conaris, contra sententiam Domini, qui dixit: Nihil coinquinat quod in ore ingreditur, [c 1Kb] excepta hominis carne, sed illud coinquinat nominem quod de ore egreditur. Tu e contrario de cordis tui sanguineo intellectu asseris quod cibus  infidelium polluat mentes fidelium; cum etiam Apostolus dicat: Omnia munda mundis; coinquinatis autem et infidelibus nichil est mundum. Et quod cum peccatoribus cibum sumere renuas, te ipso sanctiorem Domino et Redemptore nostro existimans, et iam sine peccati macula, arrogantie spiritu eleuans, cum ipse Dei Filius, medicina celestis et uita mortuorum, cum publicanis, et peccatoribus sepe legitur combibisse: nec tamen omnes ab errore uie sue conuersos fuisse beato Augustino attestante, qui dicit: Ecce omnes admirabantur, nec tamen omnes conuertebantur: omnibus quidem erat in uerbis Domini admiratio, nec tamen omnibus in factis eius credulitatis inerat plenitudo; nam et ipse Dominus in Euangelio  de semetipso dicit: uenit Ioannes Baptista neque manducans panem neque bibens uinum, et dicitis, Demonium habet; uenit Filius hominis manducans, et bibens et dicitis: Ecce homo deuorator, et bibens uinum, amicus publicanorum et peccatorum. Sed ut adhuc omnem dubitationem a fidelibus auferret Apostolus, sic alibi dicit: Si quis uocat uos infidelium, et uultis ire, omne quod uobis apponitur manducate, nichil interrogantes propter conscientiam. Non enim in Christianis qualitas cibi, sed superfluitas damnatur, neque ab omnia, [d 1Kb] sed anima oportet abstinere; quia iuxta Apostoli uocem, non est regnum Dei esca et potus; sed iustitia, et pax, et gaudium in Spiritu sancto: Esca enim uentri, et uenter escis, Deus autem  et hunc et hec destruet. Beatus Hieronymus namque in Exposito Epistole ad Romanos sic loquitur dicens: Neque enim cibi, quos Deus creauit, aut ignoranter aut simpliciter sumpti, communem facere poterunt hominem aut immundum. Beatus iterum Gregorius in Exposito Ezechielis ita confirmat dicens: Magna enim est uirtus abstinentie, sed si quis ita ab alimentis abstineat ut ceteros in cibo diiudicet, alimenta eadem, que Deus creauit ad percipiendum cum gratiarum actione, fidelibus etiam damnet, quid huic uirtus abstinentie facta est, nisi laqueus culpe?

12. Quod uero asseris quia in sola Roma sit potestas Dei, [e 1Kb] in qua Christus habitat, contrarius  Prophete oraculo, qui dicit: Dominabitur a mari usque ad mare, et a fluminibus usque ad terminos orbis terre: et quia ipsa sit tantum Ecclesia catholica, ubi omnes sancti sint, absque macula et ruga; et quia de ea sola dicatur: Tu es Petrus, et super hanc petram edificabo Ecclesiam meam: Et quia non intrabit in ea aliquid coinquinatum, et faciens abominationem et mendacium: et quia ipsa est Ierusalem noua, quam uidit Ioannes descendentem de celo. Hec omnia amens ille spiritus, et imprudentie tue intellectus te ista intelligere docuit. Nos uero e contrario non de sola  Roma Dominum Petro dixisse credimus: Tu es Petrus, scilicet firmitas fidei, et super hanc petram edificabo Ecclesiam meam; [a 1Kb] sed de uniuersali Ecclesia catholica per uniuersum orbem terrarum in pace diffusa; de qua ipse Dominus testatur dicens: uenient ab oriente et ab occidente, et recumbent cum Abraham, Isaac, et Iacob, in regno celorum. Nam quod asseris quia ipsa est Ecclesia sine macula et ruga, et quia non intrabit in ea aliquid coinquinatum, et faciens abominationem et mendacium: si ita est, quare Liberius, eiusdem Ecclesie pontifex, inter hereticos damnatus est? [b 1Kb] Cur beatus Gregorius tot sceleratos homines in Roma fuisse protestatur? sed quia in omni Ecclesia mali cum bonis, et reprobi  cum electis habitant, ipse Dominus testatur dicens: Mittet Filius hominis angelos suos, et colligent de regno eius omnia scandala; neque enim in illo regno superno, ubi pax summa est, scandalum inueniri potest, sed de presenti Ecclesia dictum est, ubi, sicut prediximus, ueluti in arca Ne, non solum homines, sed et bestie fuisse noscuntur, ita intra sinum matris Ecclesie mali cum bonis habitare non est dubium, donec in fine seculi triticum recondatur in horreum Domini, zizanie uero fasciculos comburantur igne inexstinguibili.

13. Quod uero Romam ipsam dicis esse Ierusalem nouam descendentem de celo, cui potius credendum est. tibi an Petro apostolo? Nam Petrus eam Babylonem appellat, scribens quibusdam:  Salutat uos que est in Babylone Ecclesia. Unde nullo pacto lapides eiusdem urbis, aut menia ciuitatis ipsius, iuxta quod tua delirat uesania capitis, de celo descendisse credendum est, quod si fortasse adhuc de sanctis dictum esse existimas, neque hoc accipiendum est, quia sancti ascendunt potius quam descendunt: sed quia Ierusalem uisio pacis interpretatur, quid est aliud pacis uisio nouiter quodammodo descendisse de celo, nisi sancte Trinitatis fidei omnibus gentibus ad uitam predestinatis aperta cognitio, illustrans credentium animas suo sancte fidei sacramento, et purificans eos regenerationis lauacro.



EPISTOLA II. AD FIDELEM ABBATEM.

 



EPISTOLA III. AD CAROLUM MAGNUM.

Domino inclyto atque glorioso diuersarum gentium principium·· in Domino Patre, et Domino Iesu Christo Filio eius, et Spiritu sancto eternam salutem. Amen.

1. Celebre ac solemne nomen illud glorificare fautore Deo, ueluti iubar ethereum pre cunctis regibus terre, cuius opinio quasi odor nectareus et nardi  pistici pretiosus toto pene fragrat in mundo, nostro redolet cordi, e pectoris arcano; cuius ut sospitas diuina protegente dextera pro saluatione totius Ecclesie catholice diutino conseruetur per euum acclines prostrati humo preces offerimus regi sempiterno.

2. His predictis, ad notionem seruorum tuorum peruenit eo quod Antifrasii Beati fetidi nidoris scripto quorumdam sacerdotum paruipendentium corda suo polluerit ueneno; in eo quod Dominum Dei Filium sine tempore unigenitum, et sine adoptione, nunc in fine temporis pro humani generis saluatione atque redemptione plenum et perfectum hominem, preter delicti [c 1Kb] contagium, humano generi consimilem, consortem, atque conformem, et coheredem, secundum patriarcharum, prophetarum, apostolorum, euangelistarum  atque doctorum fidem, de quibus Dominus locutus est: uos estis lux mundi, et uos estis sal terre, et qui uos audit, me audit, et qui uos spernit, me spernit. . . . . . . nefandus presbyter et pseudo-propheta asseuerat Dei Filium in forma serui deitate exinanita, nequaquam ex utero uirginis carnis assumpsisse adoptionem. Contra cuius uesaniam nos indigni et exigui iuxta tenuitatem nostri sensus sacerdotibus uestro regimini subditis epistolam relegendam atque tractandam, et uestris sacris obtutibus presentandam direximus, poscentes uos per eum qui pro te in crucem manus innoxias extendit, et pro te sanguinem pretiosum effudit, et pro te mortem pertulit et sepulcrum et ad [d 1Kb] liberandos electos ad infernum descendit, et pro te resurgens tibi uiam ad celos reuertendi,  scilicet ad celestem patriam, demonstrauit, ut per te ipsum arbiter redeas, et inter Felicem episcopum, quem nouimus ab ineunte etate in Dei seruitio proximum partis nostre defensorem, et eos qui sacrilegum et carnis flagitio saginatum, iam dictum Antifrasium Beatum defendunt, casto et salubri iudicio dirimas, et absque [e 1Kb] adulationis oleo, equo pondere sententiam promas. Ita Dominus Dei Filius colla gentium barbarorum, et omnium tibi superborum, imperio potestatis [f 1Kb] uestre subiiciat, et dentes eorum acrius conterat, et gloriam eorum qui tibi contradicunt in puluerem redigat. Equidem erant adhuc aliqua necessaria que culmini uestro Deo presule sublimato, stylo percurrente uobis insinuaremus, sed temporis angustia prepediti, quod uerbo explicare  nequiuimus, epistole gerulo uobis insinuandum in ore posuimus. Iterum nimio dolore contriti sententiam Domini tibi nequaquam incognitam ad memoriam reducimus, quia dicit: Discite a me quia mitis sum et humilis corde, et inuenietis requiem animabus uestris. Et illud quod mulierem in adulterio deprehensam, et de lapidibus Iudeorum liberauit, et ne [g 1Kb] delictum iteraret admonuit.

3. Idcirco ueluti prostrati coram tuis obtutibus cum lacrymis poscimus ut famulum tuum Felicem in proprio honore restaures, et pastorem gregi a lupis  rapacibus disperso reformes. Reminiscens et illud quod omnipotens Deus a uobis longe efficiat de Constantino imperatore, qui dum esset idololatrie cultor, per beatum Syluestrium factus est Christianus, postea per serpentem sororem suam sanctorum trecentorum decem et octo sententiam refutans in Ariano dogmate conuersus, et ad infernum flenda ruina dimersus, diem clausit extremum [a 1Kb] . De quo beatus Isidorus dicit: Eu proh dolor! bono usus principio, et fine malo! Unde itidem petimus ut fetidissimi Antifrasii Beati doctrinam, qui Dei Filium ueram de uirgine, preter [b 1Kb] peccatum, carnem nostre similem assumpsisse denegat, de regno tuo aboleas, et catholicam fidem enucleato sermone, populo tibi subdito tenendam precipias.

 4. Sed et illud pauendum est piissime et nobis [c 1Kb] uernule Domine, ne fortasse ubi Deo presule merito uestro uisibilis gentilium non est ingressa potestas, hostis antiqui, quod absit, inuisibiliter dominetur exsecranda calamitas, que et multarum animarum perditionem per Antifrasium sepe dictum Beatum carnis lasciuie deditum, sibi acquirat, et ad infernum ignis eterni incendio exurenda secum perducat. Pertractet et ruminet illud sacri pectoris uestri arcanum quod uere Deo sit placitum, et in conspectu eius redoleat operis uestri incensum, et thymiamatis flagret boni odoris holocaustum. [d 1Kb] Reminiscatur et illud caritas uestra quod Petrus princeps apostolorum cum in gentibus circumcisionem fieri ordinaret a iuniore Paulo, non absconse, sed publice reprehensus  esse dignoscitur, dicens: Si tu, cum sis Iudeus, gentiliter et non Iudaice uiuis, quomodo gentes cogis iudaizare? Cuius sententiam predictus apostolorum princeps, rationi concordans et ueritatis amicus, non contempsit, sed illico acquieuit, recolens quod scriptum est: Si iuniori reuelatum fuerit, senior taceat: et, Proximus ille Deo est qui scit ratione tacere. Nam et omnipotens Deus aliquando sententiam suam mutat, consilium uero nunquam. Sicut de Ezechia factum est. Cur ista dixerim, porro doctus intelliget. Sed et illud, consilium multorum ne contempseris unus. Scilicet tantorum uenerabilium Patrum de adoptione carnis Christi sententias ne reprobes solus. Nam dicitur quod terrore potestatis multos, non iustitia,  [e 1Kb] conuincas. Doleat pietati uestre idem fetidus Beatus post conuersionem iterum atque iterum ad thorum scorti reuersus se glorietur, et in uniuersas partes scribat, et gloriosum principem per suam doctrinam horribilem, et ab errore conuersum, et in fide catholica confirmatum. Sed et opinio inutilis in gentibus diuulgata est, quod credi nefas est, eo quod more gentilium Christum negaueris Dei Patris esse Filium. His explosis petimus ut clam nos reciprocatus sermo uester illustret, qui nos letificet, et oratio seruorum tuorum imperii uestri culmen exaltet. Amen.



EPISTOLA Iu. AD ALBINUM.


1. Reuerentissimo fratri Albino diacono non Christi ministro, sed Antiphrasi Beati fetidissimi discipulo, tempore gloriosi principis in finibus [f 1Kb] Austrie exorto, nouo Ario, sanctorum uenerabilium Patrum, Ambrosii, Augustini, Isidori, Hieronymi, doctrinis contrario, si conuerterit ab errore uie sue, a Domino eternam salutem; et si noluerit, eternam damnationem.

Epistolam tuam a recte fidei tramite deuiam, nitore sulfureo horrificam, superstitioso sermone scriptam, exeunte Iulio, accepimus [g 1Kb] relegendam. uidimus, inquam, uidimus, quia non spiritus ille, qui super capita discipulorum post ascensionem Domini [h 1Kb] ut loquerentur magnalia Dei, per te locutus est: sed  ille qui dixit, Ero spiritus mendax, more prophetarum eius. Ipse tamen Dei Filius, qui aufert stillas pluuie, et effundit imbres ad instar gurgitum, qui fortes scilicet ad premium uocat, et eorum uice debiles ad certamina roborat: qui illos suscipiendo remunerat, et istis laborum uires, quibus subsistere ualeant, subministrat, det in ore meo uerbum ueritatis, et bene sonantem, et responsum inedie mee mulceat auditum Ecclesie catholice in Christi nomine constitute.

2. Quod uero asseris nullam carnis adoptionem in Filio Dei secundum formam serui de gloriosa Dei uirgine suscepisse, non uera persequeris, sed mendacio plenus esse ostenderis, sicut et magister tuus Antiphrasius Beatus Antichristi discipulus, carnis immunditia fetidus, et ab altario Dei extraneus,  pseudo Christus et pseudo propheta. De illo enim dicit doctor egregius beatus Gregorius: Perdidit auctoritatem docendi cuius sermo opere destruitur. Tu uero, carissime frater, uide ne, quod absit, de te sit scriptum: De radice colubri egressus est regulus, et de foramine aspidis egressus est basiliscus, id est, Albinus, nigredine teterrimus. uide ne fortasse non sis particeps leuite Stephano, qui se dicit celos apertos uidere, et Iesum stantem a dextris Dei Patris: sed cum Nicolao, cuius facta idem Dei Filius se odisse testatur. Et iterum, uide ne non sis similis leuite uincentio, sed similis Datiano, qui eumdem leuitam consecrauit martyrio.

3. Et iterum, uide ne tu sis similis Rufino, qui  beatum Felicem martyrem ferinis actibus cultor idololatrie exstitit, sicut et tu persequeris alium Felicem confessorem, quem nouimus ab ineunte etate caritate summum, pudicum et moribus ornatum, quem tu persequeris in montibus et in speluncis, et in cauernis terre latitantem. uide ne tu sis, de quo Propheta dicit: Fatuus fatua loquitur, et cor eius uana intelliget. Et iterum: Docuerunt linguam suam loqui mendacium, ut inique agerent, laborauerunt. Et Apostolus: Animalis homo non percipit que sunt spiritus Dei. Psalmista quoque ait: Destrue inimicum et  defensorem. Inimicus et defensor esse dignosceris, quia dum deitatem Filii Dei uindicare ostenderis ante secula ex Patre geniti, humanitatem eius de utero uirginis susceptam in fine temporis negare uideris, oblitus sententiam Domini, qua hesitantibus discipulis dicit: O stulti et tardi corde ad credendum in omnibus que scripta sunt in lege et prophetis! Nonne sic oportuit pati Christum, et ita intrare in gloriam suam? Et Apostolus: O stulti Galate! quis uos fascinauit ueritati non obedire?

4. Quod dicis in scripto tuo quia ipse solus cum paucis in ea credulitate, quam omnis Hispania retinet, memento Dominum dixisse: Lata et spatiosa uia est que ducit ad mortem, et multi sunt qui intrant per eam. Quam arcta et angusta uia est que ducit ad uitam,  et pauci sunt qui inueniunt eam. Memento Dominum dixisse quod Lazarus pauper ulceribus plenus iacebat ad ianuam diuitis, cupiens saturari de micis que cadebant de diuitis mensa, et nemo illi dabat; sed canes ueniebant, et lingebant ulcera eius. Contigit autem ut uterque uno die moreretur. Lazarus deportatus est ab angelis in sinu Abrahe. Diues uero sepultus est in inferno, querens de digito Lazari guttam, qui non dederat micam.

5. uide ne tu sis ex illis qui uiginti millia seruorum habere dignosceris, et ideo diuitiis inflatus sapientia tua, que non est desursum descendens, sed terrena, animalis, diabolica. Memento Dominum dixisse: Ubi fuerint duo uel tres in nomine meo congregati, et ego in medio eorum, sicut est Felix confessor et socii eius.  Memento quid Scriptura dicat: Nonne Deus pauperes elegit in mundo, diuites in fide, et heredes regni? Memento quod Psalmista dicat: Diuites eguerunt, et esurierunt: inquirentes autem Dominum non deficient omni bono. Et iterum: Diuitie si fluant, nolite cor apponere. Et iterum: Thesaurizat, et ignorat cur congreget ea. Sed et illud huic operi connectendum esse putaui, quod Deus Pater seruo suo Dauid locutus est dicens: Cum dormieris cum Patribus tuis, suscitabo de lumbis tuis qui sedeat super thronum Isrel. Ego ero ei in Patrem, et ipse erit mihi in filium. Et iterum: Radix Iesse qui stat in signum populorum, ipsum gentes deprecabuntur, et erit sepulcrum eius gloriosum. Ecce ipse Filius Dei secundum formam serui quam  assumpsit ex uirgine, in qua minor est Patre, et non est genere, sed adoptione, adoptiuus Dei primogenitus in multis fratribus secundum Apostolum. Quare non dicatur adoptiuus qui ita totus est in nostris sicut totus est in suis, preter delictum? Ecce Ioachim, cuius filia gloriosa Dei uirgo Maria esse dignoscitur, adoptiua esse creditur. Quare non dicatur adoptiuus Dominus iehsu Christus de eadem generatus?

6. Memento Dominum dixisse discipulis suis: Qui uos audit me audit, et qui uos spernit me spernit. De his etenim sanctis doctoribus, quorum nonnulla testimonia protulimus, propheta dicit: Liga testimonium, signa legem in discipulis meis. His predictis, si non recipis tantorum uenerabilium sanctorum Patrum testimonium, da mihi testimonium beati  Athanasii, Hilarii, Ambrosii, Augustini, Isidori, quod nulla adoptio carnis nec uera humanitas in Filio Dei fuerit, consentiam erroribus tuis. Nam sicut magister tuus fetidus et horribilis maculauit Libanam, ita tu regnum regnorum Austriam. Sed desine incassum pendere labia, que contra Dei mysterium latrant. uide ne tu sis, quod absit, Beemoth ille, cui montes in alimento deferunt herbas, et cum quo dormis in secreto calami, in locis humectibus. uide ne tu sis alter Arius, qui Constantinum imperatorem per beatum Syluestrum Christianum factum, per Arium et mulierem factum hereticum, de quo beatus Isidorus dicit, Heu proh dolor! principio bono, fine malo. Cuius prauitas non solum Gothiam, sed Libyam, et Orientem et Occidentem usque ad tempora diue memorie  Recaredi regis suo maculauit ueneno. uide ne tu sis alter Nabuzardan, princeps coquorum, qui destruxit muros Ierusalem. uide ne tu ipsum facias de glorioso principe Carolo, sicut Arius fecit de Constantino, et lugeat se in secula seculorum.

7. Erant et alia multa tibi scribenda, sed oppressione gentis afflicti, non possumus tibi rescribere cuncta. Tu tamen si nolueris audire Moysen, audies Pharaonem. Ipse tamen Moyses dixit, Prophetam suscitabit Dominus Deus de fratribus uestris; ipsum audietis tanquam me. Ecce Moyses adoptiuus Filius Dei, dicit sibi similem esse carne, non genere et adoptione, et tu negas Dei Filium de stirpe Abraham, Iesse, et gloriosam Dei uirginem de Ioachim de adoptiuo filio adoptiuam filiam genitam, carnem non  suscepisse, ut esset adoptiuus filius? Sic enim nefandum presbyterum de doctrina nefandi Beati audiui auribus meis dicentem: Christus iehsu in maternis uisceribus carnem assumens, non de maternis uisceribus trahens, sed carnem sibi nouam efficiens.

8. Incipiunt testimonia sanctorum uenerabilium Patrum de adoptione in Filio Dei secundum humanitatem, et non secundum diuinitatem. Hi sunt de quibus Dominus iehsu Christus locutus est dicens: uos estis lux mundi, et uos estis sal terre: quecunque alligaueritis super terram, ligata erunt, et que solueritis soluta erunt. Beatus Ambrosius in suis dogmatibus dicit: Nostro usu adoptiuus Filius, et uerus Filius. Beatus Hieronymus iterum dicit: Hic Filius hominis  per Dei Filium in Dei Filio esse promeretur, nec adoptio a natura separatur, sed natura cum adoptione coniungitur. Iterum in exposito Apocalyps. Gemma alba adoptio est in Filium Dei. Beatus quoque Augustinus secundum diuinitatem dicit, Dei Filius ante secula ex Patre genitus non est adoptione, sed genere, neque gratia, sed natura, secundum humanitatem dicitur homo adoptatus, cuius gloriam quesiuit qui est ab illo unicus natus. Beatus quoque Leo papa in suis dogmatibus dicit: Totus in suis, totus in nostris, et secundum diuinitatem coruscauit miraculis, et secundum humanitatem carnis subiacuit iniuriis. Ecce si ita est totus in suis, procul dubio totus est et in nostris, preter peccatum, quod non fecit. Ipse Dominus et Redemptor secundum diuinitatem  dicit: Ego et Pater unum sumus; secundum humanitatem dicit, Pater maior me est.

9. Beatus quoque Isidorus, iubar Ecclesie, sidus Hesperie, doctor Hispanie, in libro Etymologiarum dicit: Unigenitus autem uocatur secundum diuinitatis excellentiam, quia sine fratribus. Primogenitus autem secundum susceptionem hominis, in qua per adoptionem gratie fratres habere dignatus est, quibus esset primogenitus. Et post aliqua dicit: Postquam uenit plenitudo temporis propter salutem nostram, formam serui accepit, et factus est hominis filius. Inde quedam de illo in Scripturis secundum formam Dei, quedam secundum formam serui sequuntur. Quorum  duo quedam commemorantur, ut singula ad singula referantur.  Secundum formam Dei de se ipso dixit, Ego et Pater unum sumus; secundum formam serui, Pater maior me est. Homines autem minus intelligentes quid pro quid dicatur, ea que propter formam serui dicta sunt, uolunt transferre ad formam Dei; et rursus ea que dicta sunt ut ad se inuicem persone referantur, uolunt nomina esse nature atque substantie, et faciunt errorem in fide. Sic autem Dei Filio coniuncta est humana natura, ut ex duabus substantiis fieret una persona. Solus enim homo pertulit crucem, sed propter unitatem persone et Deus dicitur pertulisse. Hinc est quod scribitur: Si enim cognouissent, nunquam Dominum glorie crucifixissent. Filium ergo Dei crucifixum fatemur, non ex uirtute diuinitatis, sed ex infirmitate humanitatis; non ex sue nature  permansione, sed ex nostra susceptione. Nam et Propheta dicit: Miserere, Domine, plebis tue, super quam inuocatum est nomen tuum, et Isrel quem cequasti primogenito tuo. Aequalitas ista non est in diuinitate, sed in sola humanitate, et in carnis adoptione, quam accepit de uirgine, ipse unus idemque Deus et homo in duabus naturis et una persona salua diuinitate exitium sustulit mortis.

10. Ipse secundum deitatem suam dicit: Potestatem habeo ponendi animam, et potestatem habeo iterum sumendi eam. Ipse secundum humanitatem dicit, Pater mi, in manus tuas commendo spiritum meum. Ipse Deus Dei Filius secundum humanitatem dicit, Deus Deus meus, quare me dereliquisti? Et, Transeat a  me calix iste, non sicut ego uolo, sed sicut tu uis. De ipso Dei Filio uox Patris de celo discipulis illapsa est, dicens: Hic est Filius meus dilectus, in quo mihi bene complacui, ipsum audite. De ipso iterum uox Patris, Ecce intelliget seruus meus, etc. Et iterum, Ecce seruus meus, suscipiam eum; electus meus, complacuit sibi in illo anima mea. Dedi spiritum meum super eum, illum uidelicet septiformi gratia plenum, de quo propheta dicit, Spiritum sapientie et uirtutis, spiritum consilii et fortitudinis, spiritum scientie et pietatis. Et repleuit eum spiritus timoris Domini. Ecce Deus Pater complacet in Filio, complacet in seruo, et displicere poterit in adoptiuo? De ipso Dei Filio Psalmista dicit, Ascendit in altum, captiuam duxit captiuitatem. Ecce captiuus dicitur esse, et quare non dicatur carne  adoptiuus? Ad ipsum Dei Filium uox Patris dicit, Pete a me, et dabo tibi gentes hereditatem tuam; et possessionem tuam, terminos terre. Reges eos in uirga ferrea, et tanquam uas figuli confringes eos. Et de ipso uox Patris dicit, Ecce ego ante te ibo, et gloriosos terre humiliabo. Et iterum, Ecce ego ante te ambulabo, et montes planos faciam, et seras ferreas confringam, et dabo tibi thesauros occultos, ut scias quoniam Dominus Deus tuus ego sum. Ecce cui dicit Pater, Deus tuus ego sum, non ei, id est, uerbo qui ante secula ex Patre genitus, sed illi qui in fine temporis de Maria uirgine homo factus est, dicit; de quo Apostolus ait, Factus de muliere, factus sub lege, ut eos qui sub lege erant redimeret. Ipse Deus Dei Filius secundum diuinitatem, in qua ipse et Pater unum  sunt dicit: Gloriam meam alteri non dabo. Petere et dare non est equale: dare domini, petere serui. De quo beatus Isidorus dicit, In forma serui seruus, in forma Domini Dominus serui. Nam et Apostolus dicit: Qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens. Humiliauit se usque ad mortem, mortem autem crucis. De ipso in Euangelio dicitur, Fili Dauid, miserere mei. Et iterum, Dabit tibi Dominus Deus sedem Dauid patris sui. Ecce si secundum humanitatem filius est Dauid, sine dubio de adoptiuo et seruo Dei Patris, et ipsius Filii et Spiritus sancti adoptiuus secundum humanitatem, et seruus esse creditur. Adoptiuum dicimus in sola forma seruitutis humane, non in gloria uel substantia diuine nature. Proximus  ille Deo est, qui scit ratione tacere. Tu uero, frater Albine, uide ne similis sis leuitis illis quos in uetere Testamento memorat dicens: Qui offerentes ignem alienum, diuina ultione percussi interierunt. Sicut et tu intromittis doctrinam diabolicam, desuem, illum Antiphrasium Beatum exortum. Eloquia tua exterius uidentur esse melliflua, et interius absinthio et felle amariora. Opera iustificas, et credulitate condemnas. Oleum tuum murcatum non impinguet caput nostrum

11. Iterum testimonia sanctorum Patrum uenerabilium Toleto deseruientium in missarum oraculis edita sic dicunt. In missa de Cena Domini: Qui per adoptiui hominis passionem, dum suo non indulget  corpori, nostro demum, id est iterum, non pepercit. Item in missa de tertia feria Pasche: Respice, Domine, tuorum fidelium multitudinem, quam per adoptionis gratiam Filio tuo facere dignatus es coheredem. Item in missa de quinta feria Pasche: Precessit quidem in adoptione donum, sed adhuc restat in conuersatione iudicium. Item ibi, Dignum et iustum est, salutare nobis atque conueniens, gratias agere, laudes impendere, intelligere munera, uota deferre tibi omnipotens Pater, et Iesu Christo Filio tuo Domino nostro, qui pietati tue per adoptiui hominis passionem quasi quasdam in presentis populi acquisitione manubias, cum non exierit e celo, exhibuerit e triumpho. Item in missa de Ascensione Domini, Hodie Saluator noster per adoptionem carnis  sedem repetiit deitatis; hodie hominem suum intulit Patri, quem obtulit passioni, hunc exaltans in celis quem humiliauerat in infernis; is uisurus gloriam, qui uiderat sepulturam. Item in missa sancti Sperati, Ingeniti Patris Unigenite, Filius Dei Spiritu sancto ceternus et consubstantialis, qui ab arce sedis etheree huius mundi infima petens, adoptiui hominis non horruisti uestimentum sumere carnis, et ad liberationem fidelium non es dedignatus in forma serui, salua diuinitate, in statera appendere crucis, et perferre exitium sustulit mortis. Item in missa defunctorum, Domine Iesu Christe, qui uera es uita credentium, tibi pro defunctis fidelibus sacrificium istud offerimus, obsecrantes, ut regenerationis fonte purgatos, et tentationibus mundi exemptos,  beatorum numero digneris inserere, et quos fecisti adoptionis participes, iubeas hereditatis tue esse consortes. Nam et ipsi canimus in uigilia Pasche beato Isidoro dicente, Induit carnem, sed non exuit maiestatem: nostram substantiam expetens, sed propriam non relinquens.

12. Epistola Leonis ad Leonem Augustum, Quod in una Domini Iesu Christi persona gemina sit deitatis et humanitatis asserenda natura. Quicunque ergo illi sunt ita obcecati, et a lumine ueritatis alieni, ut uerbo Dei a tempore incarnationis humane carnis denegent ueritatem, ostendant in quo sibi Christianum nomen usurpent, et cum Euangelio ueritatis qua ratione concordent, si beate uirginis partu aut caro sine deitate, aut deitas est orta sine carne. Sicut  enim negari non potest, euangelista dicente, quod uerbum caro factum est, et habitauit in nobis, ita negari non potest, beato Paulo Apostolo predicante, quod Deus erat in Christo mundum reconcilians sibi. Que autem reconciliatio potest esse, qua humano generi repropitiaretur Deus, nisi omnium causa mediator Dei et hominum carnem susciperet? Qua uero ratione ueritatem mediatoris impleret, nisi qui in forma Dei equalis est Patri, in forma serui particeps esset et nostri? Ut mortis uinculum, unius preuaricatione contractum, unius morte, qui solus morti nichil debuit, solueretur? Effusio enim pro ministris sanguinis Christi tam fuit diues ad pretium, ut si uniuersitas captiuorum in Redemptorem suum crederet,  nulla diaboli uincula remanerent: quoniam, sicut Apostolus ait, Ubi abundauit peccatum, superabundauit gratia; et cum sub peccati preiudicio nati potestatem acceperint ad iustitiam renascendi, ualidius factum est donum libertatis condebito seruitutis. Quam itaque sibi in huius sacramenti presidio, spem relinquunt, qui in Saluatore nostro negant humani corporis ueritatem? Dicant quo sacrificio reconciliati, dicant quo sanguine sint redempti, quia et Apostolus ait, Qui tradidit semetipsum pro nobis oblationem et hostiam Deo in odorem suauitatis. Aut quod unquam sacrificium sacratius fuit, quam quod uerus eternus Pontifex altari crucis per immolationem sue carnis imposuit? Quamuis enim multorum sanctorum in conspectu Domini pretiosa mors fuerit, nullius tamen  insontis occisio redemptio fuerit mundi. Acceperunt iusti, non dederunt coronas: et de fortitudine fidelium exempla sunt patientie, non dona iustitie. Singulares quippe in singulis mortes fuerunt, nec alterius quisquam debiti sui finem prebuit, cum inter alios hominum unus solus Dominus noster iehsu Christus, qui uere erat Agnus immaculatus, exstiterit, in quo omnes crucifixi, omnes mortui, omnes sepulti, omnes sunt etiam suscitati? De quibus ipse dicebat: Cum exaltatus fuero a terra, omnia traham ad me ipsum. Fides etenim uera iustificans impios, et creans iustos, ad humanitatis sue tracta participium, in illo acquirit salutem, in eo solo homo se inuenit innocentem, liberum habens per gratiam Dei, de eius potentia gloriari. Qui contra hostem humani  generis in carnis nostre humilitate congressus, his uictoriam suam tribuit in quorum corpore triumphauit.

13. Licet ergo in uno Domino nostro Iesu Christo uero Deo atque hominis filio uerbi et carnis una persona sit, que inseparabiliter atque indiuise omnes habeat actiones, intelligende tamen sunt ipsorum operum qualitates; et sincere fidei contemplatione cernendum est, ad que prouehatur humilitas carnis, et ad que inclinetur altitudo deitatis: quid sit quod caro sine uerbo non agit, et quid sit quod uerbum sine carne non efficit. Sine enim uerbi potentia nec conciperet uirgo, nec pareret; et sine ueritate carnis obuoluta pannis infantia non iaceret. Sine uerbi potentia non adorarent Magi puerum  stella indice declaratum, et sine ueritate carnis non iuberetur transferri in Aegyptum puer, et ab Herodis persecutione subduci. Sine uerbi potentia non diceret uox Patris missa de celo: Hic est Filius meus dilectus, in quo mihi bene complacui, ipsum audite. Sine ueritate carnis non protestaretur Ioannes: Ecce Agnus Dei, ecce qui tollit peccatum mundi. Sine uerbi potentia non fieret redintegratio debilium et uiuificatio mortuorum; et sine ueritate carnis nec cibus ieiuno, nec somnus esset necessarius fatigato. Postremo sine uerbi potentia non se Dominus Patri profiteretur equalem, et sine ueritate carnis non idem diceret Patrem se esse maiorem: cum catholica fides utrumque suscipiat, utrumque defendat,  que secundum confessionem beati Petri apostoli, unum Christum Dei uiui Filium et hominem credit et uerbum. Quamuis itaque ab illo initio, quo in utero uirginis uerbum caro factum est, nichil unquam inter utramque formam aliquid diuisionis exstiterit, et per omnia incrementa corporea unius persone fuerint totius temporis actiones, ea ipsa namque alibi tamen que inseparabiliter facta sunt, nulla commistione confundimus, sed qui cuius forme sit ex horum qualitate sentimus. Dicant ergo isti hypocrite, qui cecis mentibus lumen nolunt recipere ueritatis, in qua forma crucis ligno Dominus maiestatis Christus affixus sit, quis iacuit in sepulcro, et reuoluto monumenti lapide que tertio die caro surrexit, et in qua post resurrectionem suam non credentes quos  dam discipulos arguebat, et hesitationem cunctanctium confutabat cum diceret, Palpate et uidete, quoniam spiritus carnem et ossa non habent, sicut me uidetis habere. Et apostolo Thome, Infer manum tuam in latus meum, et uide manus meas, et pedes: et noli esse incredulus, sed fidelis; quantaque manifestatione corporis sui iam hereticorum mendacia destruebat, et uisa Ecclesia Christi imbuenda doctrinis hoc non sibi dubitaret credendum quod apostoli susceperant predicandum? Ac si in tanta luce ueritatis tenebras suas heretica obduratio non relinquit, ostendant unde sibi spem uite polliceantur eterne, ad quam nisi per Mediatorem Dei et hominum, hominem Christum Iesum non potest perueniri. Sicut enim ait beatus Petrus apostolus: Non est aliud nomen datum  hominibus sub celo, in quo oporteat nos saluos fieri. Nec est redemptio captiuitatis humane in sanguine eius qui dedit semetipsum redemptionem pro hominibus. Et sicut predicat beatus apostolus Paulus: Cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo. Humiliauit semetipsum, factus obediens usque ad mortem, mortem autem crucis. Propter quod et Deus exaltauit illum et donauit illi nomen quod est super omne nomen: ut in nomine Iesu omne genu flectatur, celestium, terrestrium et infernorum, et omnis lingua confiteatur, quia Dominus iehsu Christus in gloria est Dei Patris.

 14. Cum ergo unus sit Dominus iehsu Christus, et uere deitatis uereque humanitatis in ipso una prorsus eademque persona sit, exaltatione tamen qua illum sicut doctor gentium dicit exaltauit Deus, et donauit illi nomen quod est super omne nomen, excellit eadem, intelligimus pertinere formam que ditanda erat tante glorificationis augmento. In forma quippe Dei equalis erat Filius Patris, et inter Genitorem atque Unigenitum nulla erat in essentia discretio, nulla in maiestate diuersitas, nec per incarnationis ministerium aliquid decesserat uerbo quod Dei Patris munere redderetur. Forma autem serui, per quam impassibilis deitas sacramentum magne pietatis impleuit, humana humilitas est,  que in gloria diuine potestatis euecta est, in tantam unitatem ab ipso conceptu uirginis deitate et unitate confectam, ut nec sine homine diuina, nec sine Deo agerentur humana. Propter quod sicut Dominus maiestatis dicitur crucifixus, ita quia ex sempiternitate equalis est Deo, dicitur exaltatus: quia inseparabiliter manente unitate persone, unus atque idem est et totus hominis filius propter carnem, et totus Dei Filius propter unam cum Patre deitatem. Quidquid enim in corpore accepit iehsu, secundum hominem accepit, cuique non habuit conferentem. Omnia que habet Pater, etiam Filius habet, et que in forma serui a Patre accepit, eamdem formam Dei etiam ipse donauit. Secundum formam enim Dei ipse et Pater unum sunt; secundum  formam autem serui non uenit facere uoluntatem suam, sed uoluntatem eius qui misit eum. Secundum formam Dei, sicut Pater habet uitam in semetipso; secundum formam serui tristis est anima eius usque ad mortem. Et idem ipse est, sicut Apostolus predicat, et diues et pauper. Diues quoniam, euangelista dicente: In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil. Pauper uero, quia propter nos uerbum caro factum, et habitauit in nobis. Que autem est eius exinanitio, queue paupertas nisi forme seruilis acceptio, per quam uerbi maiestate uelut redemptionis humane dispensatio impleta est? Nam quia captiuitatis nostre  resolui originalia uincula non poterant, nisi existeret homo nostri generis nostreque nature, qui peccati preiudicio non teneretur, et qui immaculato sanguine suo chirographum lethale dilueret, sicut ab initio erat diuinitus preordinatum: ita est in plenitudine prefiniti temporis factum ut multis modis significata promissio in diu exspectatum ueniret effectum, nec posset esse ambiguum quod continuis testificationibus semper fuerat nuntiatum.

15. In magno autem sacrilegio se uersari hereticorum manifestat impietas, cum sub specie deitatis honorande, humane carnis in Christo negant ueritatem, et religiose existimant credendum, si dicatur in Saluatore nostro uerum non esse quod saluat. Cum ita secundum promissionem omnia secula  percurrentem, mundus sit reconciliatus in Christo, ut si non uerbum dignaretur caro fieri, nulla posset et caro saluari. Omne enim sacramentum fidei Christiane magno, ut heretici uolunt, decoloratur obscuro, si lux ueritatis sub mendacio putatur latuisse phantasmatis. Non ergo quisquam sibi erubescendum existimet Christianus de nostri in Christo corporis ueritate, quia omnes apostoli apostolorumque discipuli et preclari Ecclesiarum quique doctores, qui ad martyrii coronam uel confessionis meruerunt gloriam peruenire, in huius fidei lumine splenduerunt, consonis ubique sententiis intonantes, quod in Domino Iesu Christo deitatis et carnis una sit confitenda persona. Qua autem  rationis similitudine, qua diuinorum uoluminum portione heretica impietas se existimat adiuuari, que ueritatem negat corporis Christi? Cum hanc non lex testificari, non propheta precinere, non Euangelia docere, non ipse destiterit Christus ostendere: querant per omnem seriem Scripturarum quo tenebras suas fugiant, non quo uerum lumen obscurent, et per omnia secula ita ueritatem inuenient coruscantem, ut magnum hoc et mirabile sacramentum ab initio uideant creditum, quod est in fine completum: de quo cum sanctarum Litterarum nulla pars sileat, sufficit quedam consona ueritatis signa patuisse, quibus diligentia fidei in splendidissimam latitudinem diligatur, et sincera intelligentie luce prospiciat quod in Filio Dei, qui  se incessabiliter filium hominis et hominem profitetur, non sit Christianis erubescendum, sed constantissime gloriandum.

16. Ut autem pietas tua cum uenerabilium Patrum predicationibus nos concordare cognoscat, aliquantas erroris sententias huic credidi subiiciendas esse sermoni, in quibus si dignaueris recensitis non aliud nos predicare reperies quod sancti Patres nos in toto orbe docuerunt, nequaquam ab illis nisi solos impios hereticos discrepare. Sed et illud huic operi inserendum putaui quod Scriptura dicat: Reuelabunt celi iniquitatem eius, et terra consurget aduersum eum. Qui sunt isti celi, nisi illi qui cum Christo ad iudicium uenturi sunt: de quibus est Ambrosius, Augustinus, Hieronymus et  ceteri quos tu, Albine, refutas, et hereticos iudicas? De quibus Psalmista ait: Celi enarrant gloriam Dei. Item beatus Augustinus in epistola sua ad Euodium directa, ubi de Trinitate et Columba, uel de adoptione Filii Dei disseruit, post plura superius edita sic dicit: Sicut Pater in uoce qua sonuit: Tu es Filius meus, et filius in homine adoptiuus, quem suscepit ex uirgine, et Spiritus sanctus in columbe specie corporali. Item post aliqua, Atque ita et filius Dei simul cum homine adoptiuus dicitur, et filius hominis adoptiuus simul cum uerbo dicitur. Item post aliqua: Unde filius Dei incommutabilis est atque ceternus Patri, sed in uerbo solo; et passus est Filius Dei, sed in homine adoptiuo solo; et sepultus est Filius Dei, sed in carne  adoptiua sola. Proinde que de Filio Dei uerba dicuntur uidendum est secundum quid dicantur. Non enim homine assumpto, uel adoptiuo, personarum numerus auctus est, sed eadem Trinitas mansit. Nam sicut in homine quolibet preter unum illum qui singulariter susceptus est, anima et corpus una persona est, ita in Christo uerbum et homo adoptiuus una persona est. Item post aliqua: Ita Christus Dei Filius Dominus glorie, et si quid huiusmodi secundum uerbum dicitur, et tamen recte dicitur Dominus glorie crucifixus, cum hoc eum secundum carnem adoptiuam passum esse, non secundum illud quod Dominus glorie est. Et post pauca, Spiritus sanctus dicitur corporali specie  tanquam columba descendisse et mansisse super eum. Sic enim et Petra Christus, quia significabat Christum adoptiuum. Item post aliqua: Hec tibi de duabus questionibus tuis, hoc est de Trinitate et Columba, in qua Spiritus sanctus non sua natura et significatiua specie demonstratus est, sicut et Filius Dei non sua natiuitate de Patre dicit: Ego ex utero ante luciferum genui te, sed in homine adoptiuo ex utero uirginis natus a Iudeis crucifixus est.

17. His sepe dictis cum epistolam tuam iterum atque iterum sacrilegam lethali ueneno corruptam, atque ignorantie caligine tenebrosam relegissem, reperi ibidem quod nos Dominum Dei Filium ex uirgine natum negaremus nequaquam esse essentialiter  Deum, de quo ipse Dei Filius: Ego et Pater unum sumus. Reminiscere debes quid Scriptura dicat: Testis falsus non erit impunitus; et illud: Maledictus homo qui in corde suo fabricat malum, et de his labiis suis ficte loquitur pacifica: Sed Deus, qui uidet omnia, reddet illi secundum opera sua. Ego quidem non Deum Dei Filium ante secula ex Patre genitum, per quem facta sunt uisibilia et inuisibilia, spiritalia atque corporea, quem credo adoptione non esse, sed genere, neque gratia, sed natura Deum esse negaui.

18. Sed iuxta beati Isidori sententiam, qui dicit quia sunt nonnulli qui de Filio Dei praua sentiunt, et quod de illo secundum humanitatem dictum est, transferunt ad diuinitatem; et quod de diuinitate,  mutant ad humanitatem. Noster tamen Iulianus dicit, Homo Dominicus et humanatus Deus.

19. Multa quidem adhuc erant huic operi inserenda, sed sermo diuinus nos prohibet, dicens: Linguam tuam adherere faciam palato tuo, et eris mutus, ne quasi uir obiurgans, quia domus exasperans est. Idcirco ue tibi, Austria, ue tibi Alexandria, que nouum Arium, id est Albinum, genuisti tempore gloriosi principis, ad euertendam et obscurandam fidem catholicam. Ad ultimum audi beatum Cyprianum cuidam heretico scribenti ita dicentem: Habes tu litteras meas, et ego tuas, utreque recitabuntur in conspectu Domini. Memento iterum euangelistam dixisse: Multi ex discipulis  eius abierunt retro. Et ubi abierunt? Respondeat tibi beatus Gregorius dicens: Post Satanam. Et iterum cuidam, cum Domino diceret: Magister, sequar te quocunque ieris: Ille respondit: uulpes foueas habent, et uolucres celi nidos: filius autem hominis non habet ubi caput reclinet, et sicut et in te, si ista tibi parua non sufficiunt, nec multa proderunt.

Proximus ille Deo est, qui scit ratione tacere. Quod duro sermone tibi interdum scripsimus, Domino iubente per Moysem hoc fecimus, qui dicit: Non coques hedum in lacte matris sue.

20. Suggerendum est iterum glorioso principi, ut mitescat indignatio eius seruo suo Felici, et non requirat Dominus sanguinem eius de manu illius.  Nam pro certo sciat quia si predicationem illius spreuerit, et Albini confirmauerit, cum Constantino imperatore habebit partem, quod Deus non permittat. Quem beatus Isidorus deflet dicens: Heu! proh dolor! principio bono, fine malo.



EPISTOLA u. AD FELICEM NUPER CONuERSUM.

1. Domino Felice: sciente uos reddo, quia exeunte Iulio uestro scripto accepi, et exeunte Augusto uobis item scripsi. Sed eueniente occasione ad isto presente igne consumptum est, et rediens ad me pene ad quadraginta dies denuo assumpsi laborem, et scripsi ad ipso heretico piceo Albino, quantum potui pro sua confusione scribere. Tu uero exempla illud, et sic illud dirige. Modo tamen egressus est de mele  Iunio Kalendarum Nouembrium direxi uobis scriptum paruum de fratre Militane, qui recta de Deo sentit. Nam et quatuor mihi quaterniones direxerat, quos direxi contra ipso Pseudopropheta fetidissimo in Beato. Certifica me qui est positus in Roma. Epistolam uestram celitus quemadmodum mihi illapsam exeunte Iulio accepi, et Deo meo ulnis extensis immensas gratias egi, qui me fecit tuis eloquiis conletari inter ipsa quotidiana dispendia mundi, quibus duramus, potius quam uiuimus.

2. Sed epistolam fetidissimam de filio gehenne ignis Albino, nouo Ario in finibus Austrie tempore gloriosi principis exorto, non Christi discipulo, sed illius qui dixit, Ponam sedem meam ab Aquilone, et ero similis Altissimo. De quo scriptum est: Ex nobis  prodierunt, sed non erant ex nobis. Nam si fuissent ex nobis, permansissent utique nobiscum. Contra quem prout uolui rescriptum reddidi, et sanctorum orthodoxorum atque catholicorum sententiis astipulaui. Tua uero sanctitas uiriliter agat, et confortetur cor tuum reminiscens quid ipse Dominus dicat: Beati qui persecutionem patiuntur propter iustitiam, quoniam ipsorum est regnum celorum. Et iterum: Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe. Cauete ergo ab hominibus. Tradent enim uos in conciliis, et synagogis suis flagellabunt uos, et ad presides et reges ducemini propter me in testimonium illis et gentibus.

3. Ego uero direxi epistolam tuam ad Cordobam  fratribus qui de Deo recta sentiunt, et mihi multa scripserunt que in tuo adiutorio debueram dirigere. Sed ad ipso heresiarcham Albini magistro Antifrasio  Beato direxi relegenda. Tu uero dirige scriptum illud pro tuo fidele glorioso principali, antequam ueniat ad ipso filio mortis Albino, qui non credit carnis adoptionem in Filio Dei, quem sancti Patres et nos ipsi credimus in sola forma seruitutis humane, non in gloria uel substantia diuine nature. De illo fratre nostro qui defunctus est audiui quod aliquid nobis mandarat dirigere, et ideo queso ut mandetis ad ipso famulo uestro Ermedeo, ut querat de Iudeis qui habent illic uxores et filios, qui fatigium det, et nobis quantum Deus inspirauerit dirigat: ita tamen ut alii Iudei non sentiant qui apud nos habitant, aut si possibile est, ut quemlibet de humiles uestros nobiscum mercaturios qui ueniunt dirigatis, et quid egeritis de uestra intentione nobis certificate, et  maxime per libros duos epistolarum beati Hieronymi, et opusculorum beati Isidori, quos habet Ermedeo, quos direxeram ad ipso fratri qui defunctus est: unde et mihi demandauerat quos alios similes repererat. Idcirco tamen applicate ipse Ermedeo ad uos, et instruite illum uestris eloquiis, et ueram fidei doctrinam, sicut ego illi notui.

4. Me tamen cognoscite senectute iam decrepita octuagesimo secundo anno a die octauo Kalend. Aug. ingressus fuisse, et orate pro nobis sicut et nos facimus pro uos assidue, ut nos Deus in regione uiuorum pariter iungat. Sed omnibus fratribus demandauimus ut pro uos sacrificium Deo offerant. Mereat quantocius de uestro rescripto letus existere. Istum presentem uobis commendo, et presbyterum  nostrum uenerium, si datum fuerit ut perueniat ad uos.



CONFESSIO FIDEI FELICIS ORGELLITANAE SEDIS EPISCOPI, Quam ipse post spretum errorem suum in conspectu concilii edidit, et eis qui in ipso errore ei dudum consentientes fuerant, direxit.
[Ex Mansi, ampl. Conc. Collect.]





MONITUM.


Felix Urgellitanus a Leidrado aliisque presulibus Urgello congregatis damnatus, ab eis accepit liberum commeatum ut in episcoporum cetu, presente rege, causam suam ageret. Quod mox factum est in Aquisgranensi concilio. Alcuinus narrat Carolum Magnum regem, ut Felicianam heresim expugnaret, magnam synodum episcoporum in Aquisgrani palatio congregasse, in eaque se et Felicem, regis iussu, diebus aliquot conflixisse. uictum se denique Felicem uoce fletuque testatus est. Itaque coram sacerdotibus Dei et imperii optimatibus rationabiliter auditus et ueraciter conuictus, atque Deo dans gloriam ueramque fidem confessus, in pacem catholice unanimitatis reuersus est cum suis discipulis qui ibi tunc temporis erant presentes, anno Christi 799. EDITORES.





INCIPIT CONFESSIO FIDEI FELICIS.


In Dei nomine Felix olim indignus episcopus, domnis in Christo fratribus Emani presbytero, Ildesindo presbytero, atque Exsuperio, Gundefredo, Sidonio necnon et Ermegildo, seu ceteris presbyteris, similiter uittildo diacono et Witirico, seu ceteris clericis in parochia Orgellitane ecclesie degentibus, seu ceteris fidelibus ecclesie in superdicto commisso commorantibus, in Domino Deo Patre et Iesu Christo uero Filio eius, Domino ac Redemptore nostro, et in Spiritu sancto, eternam salutem.

De cetero ad agnitionem uestram reducimus, quia  postquam ad presentiam domini nostri ac piissimi gloriosique Caroli regis perductus sum, et eius conspectui presentatus, licentiam ab eo, secundum quod et uenerabilis domnus Laidradus episcopus nobis in Orgello pollicitus est, accepimus, qualiter in eius presentiam in conspectu episcoporum, quos ad se ordinatio gloriosi principis nostri conuenire fecerat, sententias nostras, quas ex libris sanctorum habere nos de adoptione carnis in Filio Dei, seu nuncupatione in humanitate eius, credebamus, representaremus: qualiter non in uiolentia, sed ratione ueritatis, nostra assertio rata iudicaretur, si ab illis per auctoritatem sanctorum Patrum minime repudiaretur. Quod ita factum est: nam prolatas a nobis sententias de superdicta contentione, hoc est de adoptione  carnis atque nuncupatione, ita illi ex auctoritate de libris sanctorum Patrum, id est, Cyrilli episcopi, et beati Gregorii pape urbis Rome, seu beati Leonis, siue et aliorum sanctorum Patrum, qui nobis prius incogniti erant, seu per auctoritatem synodi que nuper in Roma hac intentione, precipiente gloriosissimo ac piissimo domino nostro Carolo, aduersus epistolam meam, quam dudum uenerabili uiro Albino abbati Turonensis Ecclesie scripseram, congregata est. In qua synodo presente Leone apostolico, et cum eo ceteri episcopi num. LuII residentes, et plerique presbyteri ac diaconi cum eis in domo beatissimi Petri apostoli, per quorum omnium auctoritatem istas iam dictas sententias nostras, non qualibet, ut dictum est, uiolentia, sed  ratione ueritatis, ut oportuit, excluserunt. Quorum auctoritate ueritatis, et totius Ecclesie uniuersalis consensu, conuicti, ad uniuersalem Ecclesiam, Deo fauente, ex toto corde nostro reuersi sumus: non qualibet simulatione, seu uelamine falsitatis, sicut dudum, quod Deus scit; sed, ut dixi, uera cordis credulitate et oris professione. Quod etiam in conspectu multorum sacerdotum et monachorum professi sumus, penitudinem gerentes de pristino errore et sacramento, quam pro hac intentione olim preuaricatus sum: profitentes nos deinceps adoptionem carnis in Filio Dei, siue nuncupationem in humanitate, nullo modo credere uel predicare; sed secuncundum quod dogmatibus sanctorum Patrum informamur,  eumdem Dominum nostrum Iesum Christum in utraque natura, deitatis uidelicet et humanitatis, proprium ac uerum Filium profitentes, Unigenitum uidelicet Patris, unicum Filium eius: saluas tamen utriusque nature proprietates, ita duntaxat ut nec diuinitas uerbi Dei in natura [naturam] credatur humana [humanam] conuersa, uel humana a uerbo assumpta inuidia [in diuinam] mutata: sed utraque, id est diuina atque humana, ab ipso conceptu in utero uirginis, ita in singularitate persone sibimet connexe atque coniuncte sunt, ut unicus Filius Patri, et uerus Deus ex ipso utero gloriose uirginis absque ulla corruptione editus prodiretur. Non ita homo assumptus a uerbo de substantia Patris, sicut ipsumque uerbum a fidelibus genitus credatur, cum  sit ex substantia matris; sed quia, ut dictum est, in ipsa uulua sancte uirginis ab ipso conceptu ab eo qui secundum diuinitatem uerus et proprius Dei Filius existit, in singularitate persone sue susceptus est, atque conceptus, uerus et proprius Dei Filius, ex eadem sancta uirgine natus est. Non alius Dei Filius, et alius hominis filius: sed Deus et homo, unicus Dei Patris uerus ac proprius Filius, non adoptione, non appellatione, [seu] nuncupatione, sed in utraque natura, ut dictum est, unus Dei Patris, secundum Apostolum, uerus ac proprius Dei Filius credatur.

Hec est confessio fidei nostre, quam, Deo iuuante, a sanctis Patribus per eorum scripta cognouimus, et ab uniuersali Ecclesia post pristinum errorem nostrum  accepimus et tenemus. Quod et uos omnes credere et confiteri, per eumdem Dominum nostrum exhortamur, nil diminuentes aut addentes ex sensu uestro, sed hoc quod uobis innotescimus, cum uniuersali Ecclesia indubitanter retinentes: et ut pro me misero, per quem usque nunc in Ecclesia De contentio uersa est, ex totis precordiis uestris Domini misericordiam implorare non dedignetis: qualiter propter uestram emendationem et orationem catholicorum sacerdotum, qui in simili preuaricatione, ut ego, nequaquam obnoxii sunt, Domini misericordiam, priusquam de hoc mortali corpore egrediar, consequi ualeam. Quod per hoc me magis consequi a Domino confido, si scandalum seu error  in fide, qui per me in usque nunc inter utrasque partes durauit, per me iterum omnia correcta atque sedata fuerint, atque omnia Ecclesie membra in unitate fidei et concordia caritatis uelut in unum corpus compaginata, ita nemo ex nobis in Ecclesia Dei ultra scandalum uel quodlibet schisma intromittere audeat, sed omnes nos cum uniuersali Ecclesia, que in toto mundo dilatata noscitur, similiter sentientes, et ea que dudum orta intentio est, id est, adoptionem carnis seu nuncupationem in humanitatem Filii Dei anathematizantes, pacem, ut dixi, et unitatem fidei cum omnibus fidelibus Ecclesie, absque ulla simulatione, inconuulsa fide retineamus: ne cum Nestorii impietate concordantes, qui purum hominem Christum Dominum credidit, alicubi deinceps  labamur, qui dixit: »Oportet uero et de Dei dispensatione quam pro nostra salute in dispensatione Domini Christi Dominus Deus perfecit, scire quoniam Deus uerbum hominem perfectum assumpsit ex semine Abrahe et Dauid secundum pronuntiationem diuinarum Scripturarum: hoc constitutum natura, quod erant illi, ex quorum erat semine, hominem perfectum natura, ex anima intellectuali et carne humana constantem, perfectum hominem constitutum secundum nos per naturam, Spiritus sancti uirtute in uirginis uulua formatum, factum ex muliere, et factum sub lege, ut omnes nos a seruitutis lege redimeret, ante iam predestinatam adoptionem accipientes, inenarrabiliter sibimet ueniens, mortuum quidem eum secundum legem humanam  faciens, suscitans uero ex mortuis, et perducens in celum, et consedere faciens ad dexteram Dei: unde personam constitutos principatus, et potestates, et dominationes, et uirtutes, et omne quod nominatur nomen, non solum in hoc seculo, uerum etiam et in futurum, ab omni creatura accepit adorationem, sicut inseparabilem a diuina natura habens copulationem, relationem Dei, et intelligentiam omni creature adoratione exhibentem. Et neque duos filios dicimus, neque duos Dominos; quoniam unus Filius Patris secundum substantiam, Deus uerbum unigenitus Filius Patris, sicut iste coniunctus et particeps constitutis Filii communicat nomine et honore. Dominus secundum essentiam Deus uerbum, cui iste coniunctus honore communicat.  Et ideo neque duos filios hos dicimus, neque duos homines: quia manifesto constituto secundum substantiam Domino et Filio inseparabilem, tenet ad eum copulationem, qui causa nostre salutis assumptus confertur nomine et honore Domino et Filio, non sicut unusquisque nostrum secundum seipsum constitutus est Filius. Unde et multi secundum beatum Paulum dicimur filii, sed solus precipuum habens hoc quod ad Dei uerbi copulationem, adoptionem et dominationem participans: aufers quidem omnem suspicionem dualitatis filiorum et dominorum. Prestato uero nobis in copulationem ad Domini uerbum, bonam haberet ipsius fidem, et intelligentiam, et theoriam: pro quibus et adorationem, per  relationem Dei ab omnibus cepit creatura. Unum igitur Filium dicimus et Dominum Christum, per quem omnia facta sunt: principaliter quidem Deum uerbum intelligentes substantialiter Filium Dei et Dominum, conspirantes autem assumptum Nazaret [Forte, Iesum a Nazareth. H.] quem unxit Deus spiritu et uirtute, sic in uerbi Dei copulationem adoptionis participantem et dominationis, qui et secundus Adam.«

Hec est sententia Nestorii heretici, qui purum hominem absque Deo uirginis utero genitum impie astruebat. In quem hominem ex eadem sancta uirgine procreatum et genitum, post natiuitatem eius, uerbum Dei, hoc est diuinitatem Filii Dei, descendisse et habitasse pre ceteris sanctis impudenter predicabat.  Et ob hoc, sicut in Christo duas naturas, ita et duas personas in eo satis improbe uindicare contendebat. Nos uero eius impietatem anathematizantes, quedam testimonia ex libris sanctorum Patrum, quos Ecclesia uenerabiliter recipit, decerpentes, huic epistole subnectimus, per que nos ad uiam ueritatis post pristinum errorem nostrum reuersi sumus, uobis subter ascriptam direximus: per que et uos de dicta intentione ueritatem fidei plenius agnoscere potestis, et ad rectum tramitem fidei reuerti. Contra quas sententias Patrum dissentiens, aliter quam illas [Forte, qui aliter quam ille. H.] nos informant credere aut docere uoluerit, et adoptionem et nuncupationem in carne Saluatoris [Suppl. qui uel quisquis. H.] credere uel predicare presumpserit,  anathema sit. A quo iaculo anathematis ipse uerus ac proprius Dei Filius, de quo loquitur, tam uos quam nos, et hic et in futuro liberare dignetur. Cui cum Patre in unitate Spiritus sancti similis et cequalis exstat gloria, ante omnia secula, et nunc et in dies eternitatis.

Beatus denique Cyrillus in tractatu suo inter alia ita dicit: »Imo multum interest et incomparabilibus differentiis glorie et eminentie Saluatoris nostri munimentis, ea que nostra sunt. Nos enim famuli sumus: ille uero naturaliter Dominus et Deus, licet factus sit nobiscum, et in his que sunt nostra dispensatiue. Preterea et beatus Paulus Christum eum nominauit et Deum, ita dicens: Scitote cognoscentes quia omnis fornicator, etc., non habet hereditatem  in regno Christi et Dei . Solus autem Christus etiam Deus uere, qui Emmanuel est. Etenim nos per gratiam Dei, uerumtamen non ita Deus Filius, sed natura magis et ueritate, licet caro sit factus.«

Item ipse in eodem tractatu post aliqua ita dixit: »Quomodo proprius Dei Filius nominatus est Christus, qui etiam traditus est a Deo et Patre, causa omnium salutis et uite. Traditus est enim propter peccata nostra, et ipse iniquitates multorum portauit in corpore suo, in ligno, secundum prophete uocem . Palam ergo est quia unitatis res assumpta necessarie proprium Filium declarauit Dei, qui ex sancta uirgine est. Corpus enim erat non alterius cuiuspiam secundum nos, sed  magis proprium ex Patre existentis uerbi, natum ex ea.«

Item ipse post paululum contra Nestorium: »Sicut enim in Adam omnes morimur, sic et in Christo omnes uiuificamur . Si enim non pateretur humane pro nobis, neque operaretur diuine que ad salutem sunt. Dicitur enim prius quidem mori, ut homo: reuiuiscere autem postea, eo quod sit naturaliter Deus. Si igitur non est passus mori carne secundum Scripturas, neque uiuificatur spiritu, hoc est non reuixit. Et si hoc est uerum, uana est fides nostra, adhuc sumus in peccatis nostris. Baptizati enim sumus in mortem eius, secundum beati Pauli uocem , et remissionem peccatorum habuimus per  sanguinem eius. Sed si est Christus neque Filius uere, neque naturaliter Deus, sed homo purus secundum nos, et diuinitatis organum: saluati quidem sumus non in Deo quodammodo, sed in uno magis secundum nos moriente pro nobis, et uirtutibus alienis resuscitato. Quomodo ergo destructa est mors per Christum?« Et infra. »Colimus autem non hominem purum, absit, sed Deum potius naturaliter, non ignorantes eius gloriam, licet factus sit secundum nos.«

Item beati Gregorii pape urbis Rome suaper [Forte, super. H.] Moralia: »Eratque ille uir magnus inter omnes Orientales. Omnes, inquit, qui in hunc Orientem fide pleni consistunt, recte Orientales uocantur. Sed quia omnes homines, tantummodo  homines, ipse autem oriens Deus et homo, recte dicitur: Erat magnus inter omnes Orientales. Ac si aperte diceretur: Omnes qui in fide Deo nascuntur superat, quia non ut ceteros adoptio, sed natura illum diuinitatis exaltat.« Et rursus alibi idem ipse: »Quia omnis homo tantummodo homo est, ipse autem Deus et homo. In terra ei similis non est, quia etsi adoptiuus quisque filius ad percipiendum diuinitatem proficit, nequaquam tamen ut Deus naturaliter esset, accepit.«

Item in libro beati Iob: »Mediatori uero nostro in legislatoribus similis nullus est, quia isti gratuitu uocati ex peccatis ad innocentiam redeunt. Redemptor autem noster sine peccato est, Filius sine adoptione, nec perpetrauit unquam quod redarguit.  Quas quidem sententias prius non recte intelligebamus.«

Item beati Athanasii Alexandrini episcopi: »Si quis uero aduersus diuinas Scripturas docet, alium dicens Filium Dei, et alium qui ex Maria uirgine, hominem secundum gratiam adoptatum, sicut nos: quasi essent duo filii, unus secundum naturam qui ex Deo, et unum secundum gratiam qui ex Maria. Et si quis Domini nostri carnem desursum dicit, et non ex uirgine Maria, aut mutatam deitatem in  carnem, et confusam, aut passibilem Domini deitatem, aut inadorandam Domini nostri carnem sicut hominis, et non adorandam Domini et Dei carnem: hunc anathematizat sancta catholica et apostolica Ecclesia.«

Item sancti Gregorii Nazianzeni episcopi ad Cledonium: »Si quis introducit duos filios, unum quidem qui ex Deo Patre; secundum uero, qui ex matre, et non unum eumdemque, et adoptione excedat gratia que promissa est iis qui credunt: alienum eum a nostro consortio iudicamus. Nature uero due Deus et homo: nam et anima, et corpus: Filii uero duo, neque dii [Leg., . . . neque duo, neque duo dii. H.], neque duo homines.«

Item beatus Leo papa urbis Rome ita dicit:  »Exsultet rectarum mentium fides, et uerum unumque Dei Filium non solum secundum deitatem, qua a Patre est genitus, sed etiam secundum humanitatem, qua de matre uirgine est natus, intelligant.«

Item ipse alibi: »Assumpta est de matre, Domini natura, non culpa; creata est forma serui sine conditione seruili, quia nouus temperatus est ueteri, ut et ueritatem susciperet generis, et uitium excluderet uetustatis.«



uITA SANCTI BEATI ABBATIS HISPANICI, AUCTORE ANONYMO RECENTIORI.
[Ex Act. ord. S. Benedicti, tom. u.]





MABILLONII OBSERuATIONES PRAEuIAE.

 1. Inter sanctos seculi tertii Benedictini pretermissos retuli hunc Beatum; ob eam uidelicet causam quod in uulgatis eius actis nulla de ipsius monachatu mentio habeatur. Postea uero incidi in quedam argumenta que monasticam eius uitam probant, atque adeo uirum doctrina ac sanctitate insignem Benedictine familie ascribi posse existimo.

2. Beati uitam in litteras retulit anonymus quidam  scriptor Hispanus, qui recentioris uidetur etatis. Hanc scriptionem ex Legendario Asturicensi ms. primus uulgauit Ioannes Tamaius Salazar in Martyrologio Hispanico, et post eum Ioannes Bollandus in Februarii tomo III, cum preuio commentario Godefridi Henschenii. Sanctum Beatum colunt Hispani, precipue Asturicenses, eumque uulgo sanctum Bieco appellant. De eo preclare agit Ioannes Mariana in lib. uII de rebus Hispanicis, cap. 8.

3. Miratur Tamaius Salazar quo titulo Menardus et Yepez  Beatum presbyterum monachum dicant: »cum concors apud scriptores, inquit Tamaius, sententia sit illum solam presbyteri commendationem tenuisse.« Sed Tamaii admiratio procedit ex ignoratione moris antiqui cum monachi quique, qui sacris initiati erant, suscepti ordinis uocabulis passim insignirentur, abiecta plerumque, rarius adiecta monachi appellatione. Sic Hieronymus, sic Beda presbyteri; sic Paschasius Radbertus leuita, aliique eumdem in modum nuncupantur.  uerum, ne gratis de Beato id dixisse uidear, proferenda sunt argumenta, quibus sine dubio acquiescet Tamaius, et qui cum eo sentiunt. Primum desumo ex Alcuini libro I aduersus Felicem, ubi Beatus abbatis titulo donatur. Neque enim apud uesigothos seu Hispanos alii erant abbates preter monachos et regulares. Alcuini hec uerba sunt. »Quod uero quemdam Beatum abbatem, et discipulum  eius Heterium episcopum dicitis huic uestre secte primum contraire, laudamus eos, etc.« At ne fortasse etiam apud Hispanos obtinuisse abbates seculares reponat aliquis, alterum argumentum affero ex eiusdem Beati lib. II contra Elipandum. »uere bonum, inquit, et uere iucundum habitare fratres in unum. Unum fratrem dimisimus in seculo, ecce quantos inuenimus in Monasterio. Frater meus secularis non tantum me amabat, quantum substantiam meam; ceterum fratres spirituales, qui sua utique negligunt, aliena non querunt.« Hec nullatenus seculari homini conuenire possunt, sed necessario aptanda monacho, qui cum unum fratrem dimisisset in seculo, longe plures spiritales fratres inuenit in Monasterio. Isti sunt spiritales fratres in quorum gratiam idem Beatus commentarium in Apocalypsim composuit hactenus ineditum, in cuius prefatione Ambrosius Morales sequentia uerba legit. »Hec ego, sancte Pater Heteri, te petente, ob edificationem studii fratrum tibi dedicaui: ut quem consortem  perfruor ordinis, coheredem etiam faciam mei laboris.« Hec, inquam, monachi uerba sunt ad Heterium tum episcopum Uxamensem, quem olim Beatus discipulum et consortem ordinis in monasterio habuerat. Ista argumenta si legisset Tamaius, mirari haud dubie desiisset quod auctores nostri Beatum dixerint monachum; nec grauate tulisset eum Benedictinis sodalibus ascribi.

4. Opponit Henschenius, etsi constaret de Beati monachatu, non tamen ideo ordini Benedictino ascribi continuo posse: »cum plura eo tempore fuerint in Hispaniis monasteria que regulam non erant Benedictinam amplexa;« idque ex eo probat quod Menardus noster in prefatione ad Concordiam Regularum, compositam a Benedicto Aniane abbate, refert regulam sancti Isidori episcopi Hispalensis, aliam sancti Fructuosi episcopi Bracarensis, aliam alterius item Fructuosi. Scimus quidem tres Regulas pro monachis seculo septimo apud Hispanos conditas fuisse,  unam a sancto Isidoro, alias duas a Fructuoso primum monacho et abbate, dein episcopo Bracarensi. Non enim Menardo nostro assentior, Fructuosos duos distinguenti. Argumenta huc retuli in seculo II ad ipsius Fructuosi uitam [a 1Kb] : que argumenta probauit Henschenius in Aprilis tomo II. Deinde has Regulas in nonnullis Hispanie cenobiis seculo septimo fuisse obseruatas nemo iure inficiari potest. Siquidem tam Isidorus quam Fructuosus ea pollebant apud Hispanos auctoritate, ut eorum Regulas facile admiserint monachi in ea regione aliquanti. At maioris erat ponderis apud eos Gregorii Magni auctoritas, qui in Dialogorum libro II Benedictum adeo magnifice predicauerat, eiusque Regulam insigni elogio commendauerat. Quanto in Gregorium studio affecti essent eo tempore Hispani, illud luculenter declarat quod Chindasuinthus uesigothorum rex Taionem Cesaraugustanum episcopum Romam direxit ad recuperandam priorem Gregorii Moralium partem, que in ea regione desiderabatur. Porro ibidem ea tempestate  notissimi erant Dialogorum libri, quos laudant Isidorus et Paulus Emeritensis diaconus in prefatione ad uitam Emeritensium Patrum. Et publicata etiam tum erat sancti Benedicti Regula apud Hispanos, ut constat ex iis que attuli in Obseruationibus preuiis ad uitam sancti Fructuosi. Si ergo tanta erat ab eo tempore apud Hispanos Gregorii Magni auctoritas, si notissima Regula tantopere ab ipso commendata; hanc sine dubio accepere Hispanienses monachi una cum Regulis Isidori et Fructuosi, ut in Gallia prestitum constat, ubi seculo uII diuersas in unis eisdemque cenobiis Regulas cum Benedictina simul receptas fuisse constat. Accedit quod labente seculo insequente Benedictus Aniane abbas, Benedictine discipline instaurator illustris, cum Hispaniam adiit contra Felicianam heresim pugnaturus, idem institutum in illis partibus promouere potuerit. Sane quecunque nobis ex calamitosis illis temporibus supersunt primaria cenobiorum instrumenta  Regulam sancti Benedicti monachis impositam fuisse contestantur. Primum inuenio Fromiste abbatis, qui una cum sobrino suo Maximo presbytero era 819, que anno Christi 781 respondet, monasterium sancti uincentii de Oueto condidit »in honorem sancti uincentii martyris atque leuite, et accepit Regulam sancti Benedicti.« . Alterum era 818 quod est Adelgastri Silonis regis filii, pro cenobio Obonensi, »ad honorem Dei et beate matris eius, et sancti Michelis archangeli, et sancti Ioannis euangeliste, et sancti Antonini martyris, et sancti Benedicti abbatis, cuius ordinem, inquit Adelgaster, in ipso monasterio constituimus.« Et infra: »Damus siquidem et concedimus huius serie testamenti Deo et beate Marie et omnium sanctorum Dei, in quorum honore ecclesiam et monasterium fundamus, et in  manu Felicis abbatis, cui omnia supra taxata tradimus, ita ut semper permaneat in seruitio Dei, et abbas et monachi Regulam beati Benedicti perenniter custodiant.«  Accedit quod omnia monasteria que in Catalanie Hispanie finitima per ea tempora condebantur, eamdem Regulam seruabant, ut patet ex ueteribus actis relatis in Appendice Baluziana ad Capitularia regum Francorum, num. 41, 62, 63, 89, 98, 132, 142 et 145. Hec de Beati monachatu.

5. Cuius uero cenobii monachus fuerit, id coniectatur Antonius Yepez de monasterio sancti Thuribii Lieuanensi, hoc inductus argumento quod in charta eius loci, data era 866, mentio fit »de religioso presbytero domno Heterio« et monachis inibi habitantibus. uerum eo tempore si non decesserat Heterius, certe iam longe ante episcopus erat Uxamensis , et quidem eo tempore quo is cum Beato in Elipandum scripsit, ut patet ex eius confessione relata  ante medium libri I: »Primus ero Heterius, Oxome sedis indignus nominatus episcopus, qui ab archiepiscopo Toletano nuncupor esse hereticus, profero fidem meam cunctis audientibus.« Erat proinde episcopus sub annum 790. Ego quidem existimo exstitisse aliquando uallis-Caue apud Asturias monasterium, quod incoluerit rexeritque Beatus. Nam in uita sequente eodem secessisse dicitur, idemque locus hactenus eius cultu ac reliquiis illustratur.

6. Insignis fuit Beati eruditio et doctrina pro funesta illa Maurorum tempestate, uti demonstrant libri duo aduersus Elipandum, editi tum ab ipso, tum ab Heterio eius discipulo, tametsi eo in opere Beati fuere precipue partes. Sane utrumque insectatus est Elipandus, sed maxime Beatum. Huc spectat Elipandi epistola ad Fidelem. »Adolescentiam sane fratris nostri Heterii lacte adhuc alitam, et nondum ad robur perfecte intelligentie perductam, uestra fraternitas erudiat: quia non cum magistris optimis, sed cum ignaris et schismaticis, uidelicet Felice et Beato Antiphrasio,  equales in uirtute et pares in errore, habuit collationem.« Felix iste uidetur fuisse abbas ille Obonensis, de quo supra, militans sub Regula sancti Benedicti: cui proinde Beatum etiam addictum fuisse, ex eius cum Felice societate intelligitur. Gabriel uasquez fatetur se non posse non admirari Beatum et Heterium, quod tam calamitoso tempore, quo dira Maurorum tyrannide Hispania opprimebatur, controuersiam adeo obscuram sui ingenii acumine et eruditione illustrauerint. Preter hos libros contra Elipandum duos, qui exstant in tomo uIII Bibliothece Patrum, scripsit etiam Beatus commentarium in Apocalypsim, hactenus ineditum. Utinam illum quis e tenebris tandem eruat! quem Morales ait se uidisse in ecclesia uallecauensi, Hispanis ualcabado, haud procul a Saldana oppido diecesis Legionensis: qui locus, ut dixi, Beati memoria et cultu celebratur. Hic opere pretium est obseruare acta sancti Andree apostoli, que recentiora esse putant  nonnulli, a Beato memorari sub finem libri I aduersus Elipandum, ubi de Christo agens: »Iste est Agnus, inquit, immaculatus, qui quotidie, ut beatus Andreas ait, in altare crucis sanctificatur: cuius carnes posteaquam omnis populus credentium manducauerit, et eius sanguinem biberit, Agnus qui sacrificatus est, integer perseuerat et uiuus.« Que ipsissima uerba leguntur in uulgatis sancti Andree actis.





INCIPIT uITA.

1. Tempore Mauregati Asturicarum regis, fuit in Toleto quidam archiepiscopus, nomine Elipandus, qui inter Agarenorum diras procellas Cixiliano successerat decessori, ex eo quod eius fama doctrine et sanctitudinis per totam spargebatur Hispaniam  Is erat ex Muzarabibus Gothis oriundus, et nobilitate sanguinis clarus. Illum docuerat ab eius primis litterarum rudimentis quidam Felix, [a 2Kb] Gallus prosapia, episcopus Urgelitanus, post hereticus Nestorianus, qui Christum fuisse filium Patris adoptiuum, qua parte homo est, contra fas, contra auspicia, contra omnes humanas et diuinas litteras et religiones perdocuit. Fedam hanc doctrinam per sacrilega epistolarum monita a [b 1Kb] magistro suxerat Elipandus, qui preceptoris uestigia temeraria comprehensione consectans, aduersus omnes Hispanie episcopos et presbyteros, eius sententiam despicientes, primo scriptis, post anathemate usus, est Hispaniam damnabili propositione fedatus.

2. Cum igitur hec aggrederetur, in Liuaniensibus  montanis, que inter utrasque eriguntur Asturicas, ex forti dulcedinem, ex siluis Dauidem extraxit Deus, ut fortia queque confunderet: et uelut alterum Isaiam loqui nescientem, calculo ignito labia pertingens, suscitauit in Hispania prophetam qui aduersus errantes Ecclesie proceres stylo ferreo inueheretur strenuus. Construxerat Nabuchodonosor statuam, apparentia pulcherrimam, magnitudine proceram, metallis diuitem, fama celebrem et apparatu magnificam: quis illius excellentiam collimauit? minuta petra e monte decurrens. Templi uasa Balthasaris inscitia profanauit: quis eius ambitionem et mortem detexit? duo digiti et breuis stylus. Ergo Deus qui in Elipando Goliath, in eius errore populum, in ipsius uana gloria Nabuchum, et in illius ambitione  Balthasarem conspexerat, ex abiectione plebis, et montane speleis Dauidem, et plebe ignota blesum Isaiam, ex monte Beatum, ex siluis eius digitum, qui huius archiepiscopi errores contunderet, surrexit.

 3. Iste, qui Beatus fuit et nomine et opere, Hispanus fuit, qui ab illis oriundus asperrimis montanis, originem ab Asturicanis antiquioribus traxit. Erat ordine presbyter [c 1Kb] in sacris litteris edoctus et fidei catholice zelo conspicuus. Hic cum Elipandi erroneam professionem audiuit, protinus per totam illam regionem et catholicum seminare dogma, et hereticam euellere zizaniam cepit, quibus obsistens Elipando profectibus, paulatim eius propalari commenta cognouit. Adfuit quoque catholico operi beatus Heterius, qui post fuit episcopus Uxamensis, et [d 1Kb] Beati amicitia fretus: uterque aduersus Felicem et Elipandum litteris et sermonibus per populos discurrentes, catholicam ueritatem uirili et sancta caritate docebant. Istorum etenim efficacia plurimi qui Elipandi  uenenum ebiberant, uinum hereticum eructantes, ad gremium matris Ecclesie sunt contritionis penitentia reuersi.

4. Audierat Elipandus opera sanctorum Heterii et Beati, et aduersus istum impense iratus, [e 1Kb] epistolam Fideli abbati Asturicensi direxit, qua de sanctis presbyteris conqueritur, ex eo quod ipse astans Toletanus episcopus, ipsi, tanquam eius dignitatem et ordinem contemnentes, nullam ab ipso de adoptionis doctrina cognitionem ediscere cogitarent. »Quis ergo, prosequitur, unquam audiuit quod homo Asturicanus et montiuagus Toletanos docere et corrigere presumat? Nonne exemplum ab [f 1Kb] Arcarico episcopo insumere poterat, qui, audita uestri Beati antiphrasi, ad nostram occurrens sedem, quid tenendum humili  percunctatione poposcit? Sed, sicut Dei gratia factum est quod per nos episcoporumque Hispanie consessum, de Magetianis [g 1Kb] Spalitanis, qui circa festi Paschatis diem aberrantes, confusam ordinis normam spargebant, obtineretur uictoria, sic in Domino  heresim eatianam de Asturicarum montanis exstirpare confidimus. Non me latet Heterium prout iuuenem, deceptum fuisse a Beato, homine siluestri et uaniloquo: quem, si tibi nostra placent, protinus ad te aduoca, quantumque coram Deo, eiusque Ecclesia et nobis errauerit, indica: et si in obstinate propositionis thecnis perstiterit, nostra et totius Ecclesie correctione contunde.«

5. Beato, post aliquantulum, uisitationis [a 1Kb] Adosinde gratia perueniente, Fidelis abbas Elipandi epistolam demonstrauit eidem; qui prout catholicum uirum et fidei defensorem decebat, ascito Heterio opus integrum duobus libris compactum, qui Elipandi errores solidis sacre Scripture locis rationibusque ualidis confutabat, scripsit. Cuius cum in  manus Elipandi et aliorum sequacium peruenisset codex, illum infestissimis sunt dedecorum ulceribus uerbo et paginis insecuti, inter que Antiphrasii nomine macularunt. At Deus, cui omnium uiscerum arcana patescunt, Beati innocentie spiritum a solio maiestatis sue contuens, et purum fidei zelum presbyteri ab alto longe cognoscens, ab omnibus illum suorum inimicorum periculis liberauit.

6. Nam Elipandus Toleto profectus, Astures et Gallecos obiuit, iisque in locis multos praua opinione infecit pestifero oris afflatu. Felix uacceos in Hispania, Septimanios in Gallia, aliosque in Germania inficere satagens, ab omnibus fuit constanti defensione depulsus. Sic enim apud [b 1Kb] Reginum Baioarie ciuitatem primo in conuentu episcoporum damnatus,  post coram Adriano pontifice maximo simulato animo resipiscens, demum apud Francofurtum, ubi presente Carolo Francorum rege concilium fuerat indictum, cui Roma Theophylactus et Stephanus episcopi,  ex Hispania beatus et Heterius pro catholicis missi, interfuere legati, error cum auctoribus a congregatione concilii damnatus est, quod et Adrianus pontifex fecit.

7. Hoc siquidem intellecto Elipandus Toletanus a propositione resilire decernens, episcoporum congregationem apud Toletum indixit, qua penitens confessionis libellum, ubi Filium Dei unigenitum Patrique consubstantialem, non adoptiuum, sed naturalem, humili confessione professus, obtulit. A Patribus lacrymarum professione susceptus, reconciliationis beneficium accepit. Hic beatum et Heterium, deposita antique disceptationis maleuolentia, benigne suscipiens, illos fidei defensores et catholice ueritatis patronos, non absque lacrymis et singultibus,  compellabat.

8. Concilio denique soluto et rebus fidei in Hispania bene compositis, sedatoque Feliciane prauitatis iurgio, sanctus uir Beatus Adosinde regis Silonis uxori, que propter Mauregati tyrannidem sacram erat uestem induta, continuus pro anime sue remedio exstitit pedagogus: donec apud uallemcauam secederet, orationibus, ieiuniis et sacre Scripture studio insistens, super Apocalypsis mysteria librum miro ordine scriptitauit: demum miraculis celebris, Domino, cui seruierat, spiritum placida dormitatione commendauit XI Kal. Martii, anno Domini 798. Eius corpus ibidem sepultum iacuit per tres annos, donec ad honoratiorem locum translatum, reseruato brachio pro egrotorum ad eius sarcophagum aduenientium  iuuamine, theca marmorea inclusum, debito honoris munere custoditur: prout illud et sanctorum suorum ossa custodire promisit Deus, qui uiuit et regnat per infinita secula seculorum. Amen.





HETERII ET SANCTI BEATI AD ELIPANDUM EPISTOLA.
[Ex Galland. Biblioth. uet. Patrum.]




LIBER PRIMUS.

 Eminentissimo nobis et Deo amabili Elipando Toletane sedis archiepiscopo, Heterius et Beatus in Domino salutem.

 I. Legimus litteras prudentie tue anno presenti, et non nobis, sed Fideli abbati mense Octobri in  [a 1Kb] era 823 clam sub sigillo directas: quas ex relatu aduenisse audiuimus, sed eas usque sexto Kalendas Decembres minime uidimus. Cumque nos ad fratrem Fidelem, non litterarum illarum compulsio, sed recens religiose domine [b 1Kb] Adosinde perduceret deuotio, audiuimus ipsum libellum aduersum nos et fidem nostram cuncta Asturia publice diuulgatum. Et cum fides nostra una esset indissoluta, cepit inter scopulos fluctuare nauicula; et due facte erant. Postea cum tranquillitate, non bipertita, sed tantum uideretur una, tunc colloquentes ab inuicem diximus: Dormit iehsu in naui, et hinc inde fluctibus quatimur, et tempestatum molestias sustinemus, quia importabilis excitatus est uentus: nulla salus in nobis esse uidetur, nisi iehsu excitetur: et corde et  uoce clamandum est, ut ei dicamus: Domine, salua nos, perimus. Tunc surrexit iehsu, qui in nostra dormiebat naui, qui cum Petro eramus. Tunc imperauit uento et mari, et facta est tranquillitas magna. Ex tunc, Deo miserante, non turbatur ista, que Petrum habet; sed turbatur illa, que Iudam habet, Quomodo enim turbari poterat, cui preerat ipse in quo Ecclesie firmamentum est?

II. Plerique tamen ex nostris, etiam remigatores fortissimi, nimis formidabant, quia longius a terra, id est a corpore Christi, in alto pelago nauicula fluctuabat; quia dixerat Dominus Petro: Duc in altum retia, hoc est, in profundum disputationum, et pelagus Scripturarum. Quid enim tam altum quam altitudinem diuitiarum uidere? Quid etiam tam profundum,  quam [c 1Kb] scire Dei Filium, et diuine generationis professionem assumere? Quia licet humana mens non possit plene rationis inuestigatione comprehendere, fidei tamen plenitudo complectitur. Nam etsi non licet nobis scire quomodo natus est Dei Filius, scire tamen nobis licet et credere quod uere natus sit. Fortes estote, non formidetis: nobiscum est ille pro quo hec intentio uertitur. Ecce ego, inquit, uobiscum sum omnibus diebus, usque ad consummationem seculi. Neque enim nobis tam dura intentio esset, nisi uirgo peperisset, et quia uirgo peperit, intentio est: et quia uirgo peperit Emmanuel, hoc est, Nobiscum Deus, ipsum credimus et adoramus, quia nullus alter Deus est. Denique in  persecutione quid queritur, nisi ut Deum Christum negemus? Itaque, qui non confitetur Christum Deum uerum, Marie uirginis filium, natum ex Deo uero, ueniam non merebitur. Sed et quicunque spiritus non confitetur Christum in carne uenisse, ex Deo non est, et ipse est Antichristus. Qui enim hominem negauerit, Deum negauit: quia Deus homo est, et homo Deus est, et Deus et homo unigenitus Christus Filius Dei est. Petrus enim, qui hanc nauiculam reget, hominem negauit. Sic enim ait: Non noui hominem. Non enim dixit: Non noui Deum, aut Filium Dei; sed cum hominem negauit, Filium Dei Deum negauit.  Et cum ab homine interrogaretur: Quem me dicunt filium hominis? tunc homo homini respondit, et ait: Tu es Christus Filius Dei uiui. Ipsum Christum Filium Dei uiui negauit, cum dixit: Non noui hominem.

III. Sed ubi negauit, Christus ligatus tenebatur: ante presidem stabat, alapis et colaphis cedebatur, conspuebatur. Nox erat, tenebre erant, frigus erat; in pretorio erat, ancilla ostiaria ostium clausum tenebat. Adhuc Spiritus sanctus plenius Petro non fuerat datus, quia adhuc iehsu non fuerat glorificatus. Ubi uero confessus est Christum Filium Dei, non erat ligatus iehsu, neque solus: sed multitudo sequebatur eum, quorum mortuos suscitabat, cecos illuminabat, leprosos mundabat, demones effugabat,  et diuersas infirmitates curabat. Querit ab hominibus quis habeatur in populis egregius ille? Cum illi diuersas opiniones proferrent, et alii dicerent: Tu es Elias; alii, Ieremias; alii, Tu es Ioannes Baptista; alii, Tu es Propheta; tunc Petrus inter omnes, sine aliqua dubitatione, dixit: Tu es Christus Filius Dei uiui. Exclamat Dominus beatum cui non caro istud et sanguis reuelasset, sed Pater eius qui esset in celis. Tunc et petra uocatus, postquam angularem petram illum primus agnouit. Hec est petra de qua Pater dixerat per Isaiam prophetam: Ecce, mittam in fundamentis Sion lapidem probatum, electum, angularem, pretiosum; et omnis qui crediderit in eo, non confundetur . Et utique in lapidem, in quem credere  mandat, Deus est. De qua petra Paulus apostolus dixit: Petra autem erat Christus . Et quia [Forte, quidem] omnes sancti qui in Christo fundati sunt, lapides et petre scribuntur: sed cum in sacro eloquio singulari numero petra uel lapis nominatur, solus Christus accipitur. Cum uero petre pluraliter appellantur, membra uidelicet sancti uiri, qui illius robore solidati sunt, experiuntur [exprimuntur]. Quos nimirum Petrus apostolus lapides uocat, dicens: uos tanquam lapides uiui cedificamini domus spiritualis . Qui omnes non a Petro, sed a Christo petra, sicut et Petrus, nomen acceperunt; et quod Petro dixit: Super hanc petram edificabo Ecclesiam meam ,  non soli Petro, sed nobis omnibus dixit. Non reuelauit tibi istud caro et sanguis, sed Pater meus, qui in celis est , non solum Petro, sed et nobis, qui sic credimus ut Petrus et hodie dicit. Nam cum nos hodie dicimus corde, et ore coram omni Ecclesia, Tu es Christus Filius Dei uiui, protinus ille respondet: Non reuelauit uobis istud caro et sanguis, sed Pater meus qui in celis est: hoc ueritas dixit uni, quod omnibus sufficit. Hoc nos omnes credimus, sed ille solus confessus est.

Iu. Cui caro et sanguis reuelauit, dicat: Tu es adoptiuus humanitate, et Filius Dei uiui secundum  diuinitatem, non enim Petro caro et sanguis reuelauerat hoc quod dixit: Tu es Christus Filius Dei uiui. Cuius caro et sanguis? Nunquidnam Petri, ut ipsius caro obstaret et sanguis ut Christus Dei Filius diceretur? Non plane, sed ipsius Domini caro et sanguis. In qua carne et sanguine, dum homo uidetur, quod assumpserat Deus, non credebatur esse quod erat. Impossibile enim omnibus uidebatur ut Deum crederent quem hominem uiderent. Et tantam illam maiestatem, in qua habitat omnis plenitudo diuinitatis corporaliter, quam ipse non capit mundus, in corpusculo despecte etiam imaginis inclusam ait: Non hec caro mea et sanguis tibi esse me Dei Filium reuelauerunt, quia ista me [Forte, mea], id est, caro mea, et sanguis non promittunt Dei Filium credi.  Denique et propheta iam dixerat: Et homo est, et quis agnoscit eum ? Aperte ergo illi secundum oculum iudicantes, me aut Eliam aut prophetam, aut unum aliquem de prophetis loquuntur, quia me hominem omni habitu carnis agnoscunt. Sed tibi reuelauit Pater meus qui in celis est.

u. Quando reuelauit? Quo tempore Deus cum Petro locutus est? Reuelauit tibi, inquit, Pater meus qui in celis est. Ac si aperte diceret: Operibus credidisti, que me loquuntur Filium Dei. uidisti me mortuos suscitare, cecos illuminare, surdos facere audire et mutos loqui, super aquas sicco uestigio ambulare, uentis imperare, infirmos uerbo sanare. His operibus credidisti, que me loquuntur Filium  Dei. Nam et illi me ista facere uiderunt, qui me unum ex prophetis nuncupauerunt: quia omnes mendacium dixerunt, quia de suo dixerunt, non de Patre reuelatum habuerunt. Qui enim de suo loquitur, mendacium loquitur: quia qualem me uidet, talem me putat esse. Qui enim de Patre audit, ueritatem dicit, quia de ueritate haurit, et de ueritate certificat.

uI. Quid est ueritas? Tu es Christus Filius Dei uiui. Ipse enim Christus hoc dixit: Ego sum uia, ueritas et uita. Non enim nos interfuimus, cum a Patre Dei Filius diceretur. Solus Pater dixit: Hic est Filius meus dilectus, in quo mihi bene complacui: ipsum audite omnis anima. Nam cum omnis anima dixit, nobis omnibus dixit. Omnis enim anima omnis homo dicitur, sicut est illud in Genesi: Septuaginta anime  ingresse sunt in Aegyptum cum Iacob. Per tot homines Pater clamat de celo nobis in terra hominibus, ut Filium suum audiamus. Credamus ei, et predicemus eum coram hominibus, proprium esse Filium Dei. Quid primo dubitamus? Si Deo non credimus, cui credimus? omnia enim que credimus, uel uisu credimus, uel auditu. uisus aliquando fallitur, auditus tamen in fide est. Fuerunt tunc qui Christum uiderunt, et crediderunt; fuerunt qui uiderunt, et non crediderunt. Sunt nunc qui Euangelium audiunt, et Christum coram hominibus Dei Filium crucifixum confitentur; et sunt, qui eum Dei Filium coram omnibus non esse contendunt. Intonant prophete, Euangelium clamat, et idem Filius per Euangelium suum dicit: Pater, clarifica Filium tuum, ut Filius tuus  clarificet te. Pater ei dicit: Clarificaui, et iterum clarificabo. Pater ueritas, quia testificatur ueritatem; clamat ueritati, de quo est ipse ueritas. Respondit ueritas ueritati, qui in hunc mundum non sibi, sed nobis misit hanc ueritatem. uenit ueritas ad mendaces: et putamus quod eam possumus facere, non credendo, mendacem?

uII. ueritas dicit per os carnis sue: Filius Dei sum. Et, qui negat me, negat eum qui me misit. Et presumet aliquis hoc Euangelium dissoluere? An ex parte oportet credere Euangelio, et ex parte non credere? Qui non credit Euangelio, non credit Filio, cuius est Euangelium. Et qui non credit Filio, non credit Patri, qui misit illum. Neque enim regem diligimus, si eius leges odio habemus. Qui Patri et Filio  ista dicenti non credit, mendax est, quia Deum putat esse mentitum. Si uiri boni dicerent, nefas putaremus esse non credere. Deus asserit, probat Filius, tremens terra testatur: inferna captiuos absoluunt, maria obediunt, elementa seruiunt, petre scinduntur, sol obscuratur, et hereticus, cum esset rationalis, filium uirginis non esse Dei Filium causatur?

uIII. Quis est Dei Filius, nisi iehsu, quem uirgo peperit Maria? Ipsum nobis promisit per Prophetam Pater, dicens: Reuelabitur enim uobis Filius meus iehsu . Hoc nomen et angelus uirgini nuntiauit: uocabis, inquit, nomen eius Iesum: hic erit magnus, et Filius Altissimi uocabitur. Potuerat dicere tunc, si uerum esset quod dicitis: uocetur iehsu adoptiuus filius Altissimi humanitate, et nequaquam  adoptiuus diuinitate. Potuerat et filius dicere: Sic dilexit Deus mundum, ut Filium suum adoptiuum daret in mundo, ut omnis qui crediderit in eum, non pereat. Et utique missio eius homo est: et nichil aliud potuerunt in eo uidere increduli qui eum crucifixerunt nisi tantum hominem. Et cum hominem crucifixerunt, Filium Dei crucifixerunt, Deum crucifixerunt. Pro me passus est Deus meus, pro me crucifixus est Deus meus. Et quid dico pro me? Pro omnibus passus est Deus noster. Dicamus ergo: Surge, Deus, iudica terram. Cui Deo dicitur, surge, nisi ei qui mortuus est? Cui Deo dicitur: Iudica terram, nisi ei qui a Iudeis iudicatus est? Surge, Deus, iudica terram, qui iudicatus es a terra. Unde et in  psalmo LXXXI dicitur: Deus stetit in synagoga deorum, in medio autem deos discernit. Et utique qui deos discernit, Deus est. Et non est Deus inter deos, ut heretici asserunt, sed Deus deorum est. Ille qui dixit: Ego dixi: Dii estis, et filii Excelsi, ipse est Deus excelsus filius uirginis, de quo Propheta iam dixerat: Ecce Deus excelsus in fortitudine sua ueniet, et nullus ei similis. Qui poterit scrutari uias eius ? cuncta considerans: et nomen eius supra terminos terre. Ipse est Dominus dominorum, qui est Deus deorum. Et sicut non de diis multis est, ita neque de dominis multis, sed unus Dominus Deus, Apostolo attestante, qui ait: Nullus Deus, nisi unus. Nam si sunt qui dicantur dii, siue in celo, siue in terra, siquidem sunt dii multi, et domini multi: nobis autem  unus Deus Pater, ex quo omnia, et nos per illum: et unus Dominus iehsu Christus, per quem omnia, et nos per ipsum. Sed non in omnibus est scientia. Ipse est Christus christorum, qui Dominus dominorum, et Deus deorum.

IX. Sed non est de illis christis, de quibus dictum est: Nolite tangere christos meos . Sed neque de illis, de quibus heretici dicunt: Et ille Christus, et nos christi. Et quanquam et sancti christi sint, et domini sint, et dii sint: sed nullus ex illis absolute dicitur uno sermone Christus iehsu Deus noster. Nullus ex illis dictus est, Christus Dei uirtus et Dei sapientia. Nullus ex illis mortuus est pro mundo. Solus iste. Nullus ex illis propria uoluntate mortuus, aut quando uoluisset, posuisset animam;  aut quando uoluisset, resumeret; sed solus iste. Sic enim ait Iudeis: Soluite templum hoc, et triduo suscitabo illud. Non dixit. Soluite templum hoc, quem Pater suscitet, sed, Ego suscitabo illud. Et in psalmo tertio ait: Ego dormiui et exsurrexi. Hoc totum libera Christi potestas, eius, qui potestate sua mortuus est, potestate sua resurrexit. Et qui potestatem habet, Deus est; et non quislibet Deus, sed omnipotens, quia omnia potest. Et nullus potest facere quod fecit et facit omnipotens Deus. Nam quia et Pater eum suscitauit, dicit in eodem psalmo: Dominus suscitauit me. Dominum dicit, quem Patrem habet. Nam si eum Patrem non haberet, Petrus apostolus de eo non diceret Iudeis: Dominus Deus patrum nostrorum suscitauit Filium suum Iesum, quem uos interemistis.  Seruus dictus est Patris, quia semetipsum exinaniuit, id est, semetipsum mundo uisibilem ostendit. Quia formam serui accipiens, inquit Apostolus, in similitudinem hominum factus est, habitu inuentus ut homo. Et ideo Patris est seruus, qui cum Patre est unus Dominus, et unus Deus. uerumtamen ipse sibi nec dominus, nec seruus est. Solius Patris est seruus, quia facit uoluntatem Patris, ut ipse de semetipso ait: Non ueni uoluntatem meam facere, sed uoluntatem eius qui misit me, Patris. Non hoc loco dixit uoluntatem Dei facere, sed Patris. Quamuis enim Deum suum Patrem dixerit, cum Deus sit etiam ipsa natura et de illius essentia, tamen nullatenus ignoramus quod manens homo quoque factus sit, qui sub Deo iuxta debitam legem nature humanitatis  existeret. Ipse uero sibi quomodo uel Deus poterit esse, uel Dominus? Ergo solius Patris est seruus, non sibi seruus, non suus seruus. Non sibi dominus, non suus dominus. Sicut solus Patris est Filius, non suus filius, non sibi filius, sicut ipso maior et minor. Et ideo in quo maior sibi ipsi, equalis est Patri; in quo minor sibi ipsi, minor est Patre; in quo minor Patri, Dominus omni creature; in quo seruus Patri, dominus celi et terre, id est angelorum et hominum, Paulo apostolo attestante, qui ait: Humiliauit semetipsum usque ad mortem, mortem autem crucis. Propter quod et Deus Pater exaltauit illum, et donauit illi nomen quod est super omne nomen, ut in nomine Iesu, filii Marie uirginis, omne genu flectatur celestium,  et terrestrium, et infernorum: et omnis lingua confiteatur quia iehsu in gloria est Dei Patris.

X. Nulli enim angelorum dixit Pater: Filius meus es tu, ego hodie genui te. Pete a me, et dabo tibi gentes hereditatem tuam, et possessionem tuam terminos terre. Reges eos in uirga ferrea, et tanquam uas figuli confringes eos. Ad angelos quidem dicit: Adorent illum omnes angeli Dei. Ad Filium autem dicit: Thronus tuus Deus in seculum seculi: uirga equitatis, uirga regni tui. Dilexisti iustitiam, et odisti iniquitatem, propterea unxit te Deus, Deus tuus, oleo letitie pre consortibus tuis. Et, Tu, Domine, initio fundasti terram; et opera manuum tuarum sunt celi. Ipsi peribunt, tu autem permanes: et omnia sicut uestimentum ueterascent, et sicut opertorium mutabis ea, et  mutabuntur: tu autem idem ipse es, et anni tui non deficient. Filii seruorum tuorum inhabitabunt, et semen eorum in seculum seculi dirigetur. Hoc Ecclesia de Christo dicit. Et quia in hoc mundo minoratus uenit paulo minus ab angelis, et non solum angelis, sed etiam hominibus, quia minor erat parentibus suis, et [Forte, sed] ante passionem, ante mortem, ante resurrectionem. Nam posteaquam resurrexit a mortuis, dixit discipulis suis: Data est mihi potestas omnis in celo et in terra. Sicut me misit Pater, et ego mitto uos. Hoc cum dixisset, insufflauit, et dicit eis: Accipite Spiritum sanctum: quorum remiseritis peccata, remittuntur eis: et quorum retinueritis, retenta sunt. Et quia Spiritus sanctus de Patre Filioque procedit, ipsum Spiritum sanctum insufflans apostolis, ut manifestius  ostenderetur quod preesset [Forte, quod ipse esset] Filius Dei, a quo procedit Spiritus sanctus, et ipsa est tertia in Trinitate persona: qui donum Patris et Filii dicitur; quem tunc dedit, et postea de celo misit, ut ostenderet dilectionem Dei et proximi secundum illa precepta, in quibus tota lex pendet, et prophete.

XI. Semel in terra dedit Spiritum sanctum propter dilectionem proximi, et secundo dedit de celo propter dilectionem Dei. Nam cum insufflauit, et illi accepissent Spiritum sanctum, dixit eis: Ite, baptizate omnes gentes, in nomine Patris, et Filii, et Spiritus sancti . Ubi maxime commendatur hec Trinitas, dubitare non debemus. Ipse est igitur Spiritus sanctus, qui etiam de celo datus  est die Pentecostes, post dies decem quando Dominus ascendit in celum. Quomodo non est iehsu Christus Deus Dei Filius, qui de uirgine natus est Deus uerus, qui dat Spiritum sanctum? Imo quantus Deus est, qui dat Deum! Neque enim aliquis discipulorum eius dedit Spiritum sanctum. Orabant quippe ut ueniret in eos quibus manus imponebant: non ipsi eum dabant. Quam consuetudinem in episcopis etiam nunc seruat Ecclesia.

XII. Denique et Simon Magus, offerens apostolis pecuniam, non ait: Date et mihi hanc potestatem ut dem Spiritum sanctum, sed, cuicunque imposuero manus, accipiat Spiritum sanctum . Quia neque Scriptura superius dixerat: uidens autem  Simon quod apostoli darent Spiritum sanctum, sed dixerat: uidens autem Simon quod per impositionem manuum apostolorum daretur Spiritus sanctus. Propter hoc Dominus ipse iehsu Spiritum sanctum non solum dedit ut Deus, sed et accepit ut homo. Propterea dictum est: Plenus gratia. Et manifestius de illo scriptum est in Actibus apostolorum quia unxit eum Deus de Spiritu sancto. Non utique oleo uisibili, sed dono gratie, quod uisibili significatur unguento quo baptizatos ungit Ecclesia. Nec sane tunc unctus est Christus Spiritu sancto, quando super eum baptizatum ut columba descendit: tunc enim corpus suum, id est Ecclesiam suam, prefigurare dignatus est, in quo precipue baptizati accipimus Spiritum sanctum; sed ista mystica et inuisibili unctione tunc  intelligendus est unctus, quando uerbum Dei caro factum est, id est, quando humana natura, sine ullis precedentibus bonorum operum meritis, Deo uerbo est in utero uirginis copulata, ita ut cum illo fieret una persona. Ob hoc eum confitemur natum de Spiritu sancto et uirgine Maria. Absurdissimum est enim ut credamus eum, cum iam triginta esset annorum etatis, et a Ioanne baptizatus est, accepisse Spiritum sanctum. Sed uenit ad baptisma Ioannis sicut sine peccato, ita plenus Spiritu sancto. Si enim de seruo suo et precursore ipsius Ioanne scriptum est: Spiritu sancto replebitur adhuc in utero matris sue, quia quamuis seminatus a patre, tamen Spiritum sanctum in utero formatus accepit, quid de homine Christo intelligendum est uel credendum, cuius carnis  ipsa conceptio non carnalis, sed spiritalis fuit?

XIII. Hoc totum quare diximus, nisi ut Iesum Christum qui de uirgine natus est, uerum Deum, et uerum Filium Dei esse proprium firmaremus: et Deum inter deos, et adoptiuum cum adoptiuis, et paruulum cum paruulis, et seruum cum seruis, ut heretici blasphemant, aperta fronte negaremus? Ululant ipsi, Scripturam non tractant. Et quia ululant, lupi sunt, in tenebris ambulant, id est, inter ignaros predicant: obscuras et distortuosas disputationes proferunt, quibus ignaros decipiunt. Pastores Ecclesiarum auferre conantur, ut oues Domini facilius strangulent. uidete, fratres, non credatis eis, expellite eos a uobis, et fugite eos, si oues estis, quia non habent uoces pastoris. Bonus pastor noster  nobis dixit: Cauete a pseudoprophetis, qui ueniunt ad uos in uestimentis ouium, intrinsecus autem sunt lupi rapaces. Nonne lupi sunt, qui uobis dicunt: Adoptiuum credite Iesum Christum: et qui ita non crediderit, exterminetur? Et episcopus metropolitanus, et princeps terre, pari certamine hereticorum schismata, unus uerbi gladio, alter uirga regiminis ulciscens, de terra uestra funditus auferantur## certe iam rumor est, iam fama est, et non solum per Asturiam, sed per totam Hispaniam, et usque ad Franciam diuulgatum est, quod due questiones in Asturiensi Ecclesia orte sunt. Et sicut due questiones, ita duo populi et due Ecclesie, una pars cum altera pro uno Christo contendunt. Cuius fides uera an  falsa sit, grandis inuentio est: et hoc non in minuta plebe, sed inter episcopos est. Una pars episcoporum dicit quod iehsu Christus adoptiuus est humanitate, et nequaquam adoptiuus diuinitate. Altera pars dicit: Nisi ex utraque natura unicus est Dei Patris Filius proprius, non adoptiuus, in tantum proprius, ut ipse sit Dei Filius Deus uerus; et ipse adoretur, et colatur, qui sub Pontio Pilato est crucifixus. Hec pars nos sumus, id est Heterius et Beatus, cum ceteris ita credentibus. Credimus certe non solum in Deum Patrem omnipotentem, sed in Iesum Christum Filium eius unicum Deum et Dominum nostrum, qui natus est de Spiritu sancto et Maria uirgine, passus sub Pontio Pilato.

XIu. Ecce utraque fides patet: sed nos pro hac fide quam uindicamus, non solum exsilium, sed  etiam mori parati sumus. Tempestat mare et fluctuat, sed nauicula non mergitur, quia fides non dubitatur. Descendunt hereticorum pluuie, flant persecutionum uenti, adueniunt flumina, id est mine et terrores hereticorum: sed domus a fundamento non dissoluitur, que diu supra firmissimam petram quadratis lapidibus artificis manu construitur. Et licet angelus de celo ueniat, qui nobis uestram fidem peregrinam inserere disponat, anathema nobis maranatha reputabitur. Et quia  iam uenti et flumina imminent, ipsa domus radicitus subuertetur, que supra arenam fundata esse non dubitatur. Quid est arena, nisi hereses? Et cum multi heretici sint, multa etiam mendacia confingunt, quia aduersus catholicam fidem diuersa sentiunt, et tamen  inter se minime concordare possunt. Ecce campum Scripturarum, et unum Christum, et tamen inter utrasque partes diuisum. Pars, que recte credit in Christo, sicut ipse ait: Flumina de uentre eius fluent aque uiue. Et cum habuerit Christum, tunc habebit legem et Euangelium. Et pars que non habuerit Christum, non poterit illa aqua ex eo fluere, et in ea flumina non ualebit deriuare que Spiritus sanctus non dictauerit. Sed procul dubio illa aqua que apud Salomonem praua scientia nuncupatur, per mulierem, que typum hereseos tenet, et callidis suasionibus blanditur, dicens: Aque furtiue dulciores sunt . Et non philosophando scribamus obscuris sermonibus, sed simpliciter, ut omnes qui audierunt alterum interrogare non indigeant,  sed omnes intelligant.

Xu. Et quia pro fide recta est, non ornato politoque sermone, sed rebus manifestis conuincenda est. Hauriat unusquisque nostrum aquas de fontibus Saluatoris, id est, de prophetarum et apostolorum doctrinis. Non sibi fodiat cisternas nouas: de quibus Dominus per prophetam dicit: Me dereliquerunt fontem aque uiue: et effoderunt sibi cisternas dissipatas, que non solent continere aquas: quia repleta est terra scientia Domini, sicut aqua maris . Cisternam nouam fodisse, est noua uerba de Christo conficere, que in lege et Euangelio scripta non sunt. De qua cisterna in Euangelio Dominus commemorat de uillico iniquitatis, qui ait: Fodere  non ualeo, mendicare erubesco . Iste uillicus iniquitatis Saulus erat, qui postea Paulus apostolus factus est. Quando Saulus erat, elatus erat et superbus, et gloriabatur de lege et sapientia Scripturarum: et ad pedes Gamalielis, qui eo tempore pertissimus erat in lege, gloriabatur se litteras didicisse; et ob hoc persequebatur apostolos Christi, dicens nescire eos legem et rusticos esse. Quamobrem adhuc suspirans minas et homicidia in discipulos Domini, accessit ad sacerdotem et petiit ab eo epistolas in Damascum ad synagogas, ut si quos inueniret qui essent de hac uia uiros ac mulieres, uinctos perduceret in Ierusalem . Qui cum cepisset credentes in Christum persequi, ligare, occidere, et omnem Dei sui dissipare substantiam,  correptus a Domino est. Saule, Saule, quid me persequeris? Durum est tibi contra stimulum calcitrare. Dixitque in corde suo: Quid faciam, qui magister fui et uillicus, cogor esse discipulus et operarius? Fodere non ualeo. Quid dixit, Fodere non ualeo? Ac si aperte diceret: non possum supra prophetare quam prophetatum est. Non possum nouum dogma componere, quia ea que prophete dixerant iam omnia in Christo completa erant. Iam cessauerant lex et prophete usque ad Ioannem Baptistam. Sed non erat Ioannes prophetarum finis et legis, sed Christus, sicut ipse Apostolus ait: Finis autem legis Christus, ad iustitiam omni credenti.

XuI. Fodere, inquit, non ualeo, mendicare erubesco. Ac si diceret: Ut qui doctor fueram Iudeorum,  cogor ab apostolis rusticis et egentibus, et a discipulo Anania, salutis et fidei mendicare doctrinam! Aperiamus oculos, et uideamus Saulum lupum Ananie oui submittere caput. uideamus eruditum in lege a rusticis accipere doctrinam salutis. Nihil sciebat Saulus in lege, quam dederat Deus, qui Christum persequebatur, qui dederat ipsam legem. Omnem legem sciebant apostoli rustici, qui Christum Deum sciebant, qui compleuerat iam legem quam dederat: quia nullus hominum potuerat adimplere legem, nisi solus Christus qui eam dederat, sicut ipse ait: Non ueni legem soluere, sed adimplere. Quod si quesieris quare uocetur uillicus iniquitatis in lege, que Dei est, dicamus: recte credebat in Patrem, uillicus erat; Filium persequebatur, iniquus erat. uillicus autem  dicitur proprie uille gubernator, unde et a uilla uillicus nomen accepit. Qui de Saulo elato et superbo factus est humilis Paulus, uas electionis Christi, ad omne opus bonum paratus: qui non esset discipulus, nisi discipulo rustico submitteret collum. Qui etiam non ualuit cisternam fodere nouam, id est, legem componere nouam; sed illam que fodita erat, aperuit et in flumina deriuauit, id est, illam legem que de Christo erat, aperuit et explanauit: et totum mundum in gentibus aridum satiauit, quando Christum illis Dei Filium cognoscere fecit.

XuII. Hec exempla nos sequi oportet. Non confingamus de nostro, sed illa explanemus que in lege et Euangelio scripta sunt. Et quia Christus noster  et panis est in diuinitate fortibus, et lac in humanitate paruulis, quid cui debeatur, aptum cibum ministrare utrorumque filiis non negemus, ut illud in nobis compleatur quod Dominus in Euangelio dicit: Quis, putas, est fidelis seruus et prudens, quem constituit Dominus super familiam suam, ut det illis cibum in tempore? Dispensator prudens, pastor Ecclesie, unicuique cibum suo tempore dat, cum uerbum predicationis sic dispensat singulis, ut libenter accipiens anima capere et portare possit quod dederit: ne  mente paruulo dum panis durus in os, id est in locutione, quod est diuinitas, mittitur, sine trituratione dentium, suffocetur. Lacte ergo alendi sunt, id est, credant eum esse Filium Dei proprium, non adoptiuum: Deum uerum, quem  Iudei crucifixerunt. Ipse est uerus Deus, et uita eterna, Ioanne apostolo attestante, qui ait: Scimus quoniam Filius Dei uenit, et dedit nobis intellectum, ut cognoscamus uerum Deum, et simus in uero filio eius Christo. Hic est uerus Deus et uita eterna. Paulus apostolus ad Romanos ait: Si Deus pro nobis, quis contra nos? Qui etiam proprio Filio suo non pepercit: sed pro nobis omnibus tradidit illum. Quomodo non etiam cum illo omnia nobis donabit? Item ibid.: Quorum patres, ex quibus Christus secundum carnem, qui est super omnia Deus benedictus in secula. Et ipse Dominus in Euangelio ceco illuminato dixit: Tu credis in Filium Dei? Et dixit: Quis est, Domine, ut credam in eum? Respondit ei iehsu: Et uidisti eum, et qui loquitur tecum, ipse est. Item in  Euangelio secundum Ioannem, quando Lazarum suscitaturus uenit, dixit Martha ad Iesum: Domine, si fuisses hic, frater meus non fuisset mortuus. Dixit illi iehsu: Resurget frater tuus. Dicit ei Martha: Scio quia resurget in resurrectione, in nouissimo die. Dicit illi iehsu: Ego sum resurrectio et uita. Qui credit in me, et si mortuus fuerit, uiuet: et omnis qui uiuit et credit in me, non morietur in eternum. Credis hoc? Et ait illi Martha: Utique, Domine. Ego credidi quia tu es Christus Filius Dei, qui in hunc mundum uenisti.

XuIII. Non debemus ergo dubitare de eo quem Iudei crucifixerunt, quod ipse sit uerus Filius Dei proprius, non adoptiuus: sed unicus Dei Patris Filius, Deus uerus et uita eterna. Credamus in eum  tam paruuli quam senes, tam rustici quam sapientes, tam pauperes quam diuites, tam uiri quam femine: tam omnis omninoque sexus moriamur pro eo ut uiuamus in eo. Adoremus eum sine dubitatione, quia non est alter Deus preter eum, propheta Ieremia testante, qui ait: Hic Deus noster, et non est alius Deus preter eum: qui adinuenit omnem uiam prudentie: et dedit eam Iacob puero suo, et Isrel dilecto suo. Post hec in terris uisus est, et cum hominibus conuersatus est .

XIX. Non ergo separamus Patrem et Spiritum sanctum a Filio, cum solum Filium dicimus Deum. Pater et Filius ambo simul unus Deus. Non Pater ambo simul sunt, non Filius ambo simul sunt. Solus  in illa summa Trinitate Pater tantum Pater est in sua persona, solus Filius in sua persona tantum Filius est, solus in sua persona Spiritus sanctus tantum Spiritus sanctus est. Et ideo nec Patrem Filium nominamus, nec Patris nomen Filio imponimus, nec Spiritui sancto nomen Patris aut Filii dicimus. Et inde uere Trinitas est, quia nec Pater natus est, nec Spiritus sanctus, sed solus Filius. Nec Filius genuit, nec Spiritus sanctus, sed solus Pater. Neque Pater a duobus processit, aut Filius, sed tantum Spiritus sanctus. Ac per hoc solus Pater Deus a nullo Deo est, sed a se. Filius Deus est, sicut Pater, sed a Patre est Deus, non a se. Spiritus quoque sanctus Deus est, sicut Pater et Filius, sed a Patre et Filio Deus est, non a se. Solus Pater a se Deus: hi uero duo ab uno sunt Deus, id est a Patre:  ac per hoc et Pater Deus, et Filius Deus, et Spiritus sanctus Deus: et non tres dii, sed unus Deus, Pater, et Filius, et Spiritus sanctus. Et ideo cum dicimus in Scripturis: Solus Christus Filius Dei natus de uirgine, et ipsum crucifixerunt Iudei, et ipse est uerus, et non est alter Deus preter eum, uerum dicimus, quia non est alter Deus preter eum. Quia Pater Deus est omnipotens et solus sibi sufficit in sua persona. Et Spiritus sanctus Deus est omnipotens, et solus sibi sufficiens in sua persona. Et hi tres non sunt tres dii omnipotentes, sed unus Deus omnipotens, Pater, et Filius, et Spiritus sanctus. Et ideo solus sufficit Pater Deus, quia separari a Filio et Spiritu sancto non potest. Et  solus sufficit Christus Filius Dei Deus, quia separari a Patre et Spiritu sancto non potest. Solus etiam sufficit Spiritus sanctus, quia separari a Patre et Filio non potest, quia simul tres unus Deus.

XX. Quamobrem non debemus dubitare Christum Filium Dei, quem Iudei crucifixerunt, esse uerum Deum, et non esse alterum Deum preter eum. Credamus in eum, et adoremus eum, quia non est alter adorandus preter eum. Ecce panem et lac protulimus, accipiat quis quantum ualet. Et hoc Domini est quod dicimus: nam qui dicimus nichil sumus, sed de quo dicimus, magnus est, et magna uirtus eius: et sapientie eius non est numerus. Tantus ac talis est, ut nec de eo possimus dicere, nec de eo omnino tacere. Sed tamen cum sit inenarrabilis,  non debet esse ignorabilis. Dicit enim Scriptura: Generationem eius quis enarrabit?  Non dicit, ignorabit. Et ideo oportet primum ut credamus in eum, et tunc intelligere possumus que scripta de eo legimus. Quid enim prodest ut cum periculo queratur quod sine periculo nescitur? Ergo melius est non intellecta credere, quam credenda uerbis mendacibus perdocere. Multum enim precedit fides intellectum. Si enim fides habet meritum, et per ipsam etiam rusticis Christus daturus est premium, precedit utique intellectum. Quamobrem omnis rusticus idiota, qui recte credit in Christum, simpliciter uiuet et recedet a malo, superat intellectum. Intellectus tamen, quamuis bona opera uideatur habere, precedit eum rusticus, si  fidem rectam habet. Nihil ergo intelligit qui non credit, dicente propheta: Nisi credideritis, non intelligetis. Ergo in diuinis rebus fides tantummodo adsit, et nulla questio remanebit. Quod si discutere uolueris, et rationem de Deo et homine facere presumpseris, continuo in laqueo perditionis immergeris.

XXI. Nos ergo debemus dicere: Illum Deum et istum hominem unum habemus et adoramus Deum, cum Patre et Spiritu sancto unum Deum, non hominem, quartam introducentes personam; sed cum ipsa carne propria unum adoremus Christum Filium Dei Deum, iuxta Ephesini concilii uere fidei documentum, que ait: »Cauemus autem de Christo dicere: Propter assumentem ueneror assumptum, et propter inuisibilem adoro uisibilem.« Horrendum  uero super hoc etiam illud dicere: »Is qui susceptus est cum eo qui suscepit non nuncupatur Deus.« Qui enim hec dicit, diuidit iterum in duos Christos eum qui unus est: et hominem seorsum in partem, et Deum similiter in partem constituens. Euidenter enim denegat unitatem, secundum quam non alter cum altero coadoratur, aut conuncupatur. Sedunus intelligitur Christus iehsu, Filius Dei unigenitus, una seruitute cum propria carne uenerandus. Hec fides primi Ephesini concilii est, quod et textus Symboli probat. Quid ergo possum facere mente paruulis, si ab ista unitate fidei, uos audientes, recesserint, et unum Christum et secundum diuinitatem proprium, et secundum humanitatem  adoptiuum confessi fuerint? Quid ergo nos faciemus, qui eos apostolicam fidem tenere docuimus, cum et ipsi a puro lacte matris Ecclesie, legis et Euangelii sugentes ubera, Deo miserante, ad solidum diuine Trinitatis cibum peruenimus? Surgamus ergo eum ipsis apostolis, et fidei nostre symbolum, quem tradiderunt nobis, breui compendio recitemus, quicunque unum Dominum, unam fidem, unum baptisma habemus: et fidem, in qua baptizati sumus, in hac peruersitate et duplicitate hereticorum non negemus. Sed sicut corde credimus, ore proprio proferamus publice, et dicamus:

XXII. Credo in Deum Patrem omnipotentem. Et in Iesum Christum Filium eius unicum, Deum et  Dominum nostrum, qui natus est de Spiritu sancto et Maria uirgine. Passus sub Pontio Pilato. Crucifixus et sepultus. Descendit ad inferna. Tertia die resurrexit uiuus a mortuis. Ascendit in celos. Sedet ad dexteram Dei Patris omnipotentis. Inde uenturus iudicare uiuos et mortuos. Credo in Spiritum sanctum, sanctam Ecclesiam catholicam, remissionem omnium peccatorum, carnis resurrectionem et uitam eternam. Amen.

XXIII. Ecce fidem apostolicam, in qua baptizati sumus, quam credimus et tenemus. Et qui ad nos uenerit de aliis regionibus, aut certe de nostris finibus, et hanc fidem et hanc doctrinam apostolicam adduxerit, recipiamus eum in sancta Ecclesia. Manducemus et bihamus cum eo, quia pacem  annuntiat et filius caritatis est. Et quia Deus caritas est, et quia Christus caput corporis Ecclesie est, membrum corporis est. Et qui hanc fidem nobis non adduxerit, et nostram fidem dissoluere conauerit, et fermentum insolite prauitatis in azyma masse Ecclesie miscere uoluerit, et nos scandalizauerit, quid de eo faciamus? Ioannem apostolum cubicularium regis interrogemus, ipsum qui supra pectus Domini recubuit; ipsum qui de sacratissimo ore intimo Diuinitatis archiuo hausit. Quem etiam primus apostolorum Petrus, quis esset qui Dominum traderet, interrogauit. Dic, sancte Ioannes, quid faciemus de isto, qui nobis doctrinam uestram turbat? Respondet nobis, et dicit: »Si quis uenit ad uos, et hanc doctrinam non affert,  nolite recipere eum in domum, nec aue ei dixeritis. Qui enim dixerit illi aue, communicat operibus illius malignis. Quoniam multi seductores exierunt in mundum, qui non confitentur Iesum Christum uenisse in carnem, hic talis seductor est, et Antichristus. uidete uosmetipsos ne perdatis quod operati estis, sed ut mercedem plenam recipiatis. Omnis qui recedit et non manet in doctrina Christi, Deum non habet. Qui permanet in doctrina Christi, hic et Filium et Patrem habet. Quod fuit ab initio, quod audiuimus, quod uidimus oculis nostris, quod perspeximus, et manus nostre tractauerunt de uerbo uite, et uita manifestata est, et uidimus, et tractauimus, et annuntiamus uobis uitam eternam, que erat apud Patrem, et  apparuit nobis. Quod uidimus et audiuimus, annuntiamus uobis, ut et uos societatem habeatis nobiscum: et societas uestra sit cum Patre, et Filio Iesu Christo. Filioli, nouissima hora est. Et sicut audistis quia Antichristus uenit, et nunc Antichristi multi facti sunt. Unde scimus quia nouissima hora est? quia multi Antichristi sunt, qui nobiscum erant, iam contra nos sunt, iam foris sunt. Ex nobis exierunt, sed non erant ex nobis. Nam si fuissent ex nobis, permansissent utique nobiscum. Sed ut manifesti sint quia non sunt omnes ex nobis. Sed uos unctionem habetis a sancto, et nostis omnia. Non scripsi uobis quasi ignorantibus ueritatem, sed quasi scientibus eam: et quoniam omne mendacium ex ueritate non est.  Quis est mendax? Qui negat quoniam iehsu est Christus. Hic est Antichristus qui negat Patrem et Filium. Omnis qui negat Filium, nec Patrem habet. Qui confitetur Filium, et Patrem habet.

XXIu. »Hec scribo uobis de his qui seducunt uos. Et uos unctionem quam accepistis ab eo, maneat in uobis. Et non necesse habetis ut aliquis doceat uos: sed sicut unctio eius docet uos de omnibus, et uerum est, et non est mendacium. Et sicut docuit uos, manete in eo. Et nunc, filioli, manete in eo, ut cum apparuerit, habeamus fiduciam, et non confundamur ab eo in aduentu eius. Sed si scitis quoniam iustus est, scitote quoniam et omnis qui facit iustitiam ex ipso natus est. uidete  qualem caritatem dedit nobis Pater, ut filii Dei nominemur et simus. Propter hoc mundus non nouit nos, quia non nouit eum. Charissimi, nunc filii Dei sumus, et nondum apparuit quid erimus. Scimus quoniam, cum apparuerit, uidebimus eum sicuti est. Et omnis qui habet hanc spem in eo, sanctificat se, sicut et ille sanctus est. Omnis qui facit peccatum, et iniquitatem facit, et peccatum est iniquitas. Et scitis quoniam ille apparuit ut peccata tolleret: et peccatum in eo non est. Omnis qui in eo manet, non peccat. Omnis qui peccat, non uidit eum, nec cognouit eum.

XXu. »Filioli, nemo uos seducat. Qui facit iustitiam, iustus est, sicut et ille iustus est. Qui facit peccatum, ex diabolo est, quoniam ab initio  diabolus peccat. In hoc apparuit Filius Dei, ut dissoluat opera diaboli. Omnis qui natus est ex Deo, peccatum non facit, sed semen ipsius in eo manet, et non potest peccare, quoniam ex Deo natus est. Et in hoc manifesti sunt filii Dei et filii diaboli. Omnis qui non est iustus, non est de Deo, et qui non diligit fratrem suum. Quoniam hec est annuntiatio quam audistis ab initio, ut diligamus alterutrum. Charissimi, diligamus nos inuicem, quoniam caritas ex Deo est. Et omnis qui diligit fratrem suum, ex Deo natus est, et cognoscit Deum. Qui autem non diligit fratrem suum, non habet caritatem, et non nouit Deum, quoniam Deus caritas est. Ex hoc apparuit caritas Dei in nobis, cum Filium suum unigenitum misit Deus in mundum,  ut uiuamus per eum. In hoc est caritas, non quasi nos dilexerimus Deum, sed quoniam ipse dilexit nos, et misit Filium suum propitiationem pro peccatis nostris. Charissimi, si Deus dilexit nos, et nos debemus alterutrum diligere. Deum nemo uidit unquam. Si diligimus inuicem, Deus in nobis manet, et caritas eius in nobis perfecta est. In hoc intelligimus quoniam in eo manemus, et ipse in nobis, quoniam de Spiritu suo dedit nobis: et nos uidimus, et testificamur, quoniam Pater misit Filium suum Saluatorem mundi. Omnis qui confessus fuerit quoniam iehsu est Filius Dei, Deus in eo manet, et ipse in Deo. Et nos cognouimus, et credidimus caritati quam habet Deus in nobis. Deus caritas est; et qui manet in caritate, in Deo  manet, et Deus in eo est. In hoc perfecta est caritas Dei nobiscum, ut fiduciam habeamus in diem iudicii, quia sicut ille est, et nos sumus in hoc mundo. Timor non est in caritate: sed perfecta caritas foras mittit timorem, quoniam timor penam habet. Qui autem timet, non est perfectus in caritate. Nos ergo diligamus Deum, quoniam Deus prior dilexit nos.

XXuI. »Si quis dixerit quoniam diligo Deum, et fratrem suum odit, mendax est. Qui enim non diligit fratrem suum quem uidet, Deum, quem non uidet, quomodo poterit diligere? Et hoc mandatum habemus ab eo ut qui diligit Deum, diligat et fratrem suum. Omnis qui credit quoniam iehsu est Christus, ex Deo  natus est. Et omnis qui diligit eum qui genuit, diligit eum qui natus est ex eo. In hoc cognoscimus, quoniam diligimus Filium Dei, cum Deum diligamus et mandata eius faciamus. Hec est enim caritas Dei, ut mandata eius custodiamus: et mandata eius grauia non sunt. Quoniam omne quod natum est ex Deo, uincit mundum. Et hec est uictoria, que uincit mundum, fides nostra. Quis est qui uincit mundum nisi qui credit quoniam iehsu est Filius Dei? Hic est qui uenit per aquam et sanguinem iehsu Christus. Non in aqua solum, sed in aqua, et sanguine, et carne. Et Spiritus est qui testificatur quoniam Christus est ueritas. Quia tres sunt qui testimonium dant in terris: aqua, et sanguis, et caro. Et tria hec unum sunt. Et tres sunt  qui testimonium dant in celo, Pater, uerbum, et Spiritus. Et hec tria unum sunt in Christo Iesu. Si testimonium hominum accipimus, testimonium Dei maius est. Quoniam hoc est testimonium Dei, quod maius est, qui testificatus est de Filio suo, quem misit Saluatorem super terram. Et Filius testimonium perhibuit inter Scripturas proficiens: et nos testimonium perhibemus quoniam uidimus eum, et annuntiamus uobis, ut credatis.

XXuII. Et ideo: »Qui credit in Filium Dei, habet testimonium Dei in se. Qui non credit Filio, mendacem facit eum, quoniam non credit in testimonio quod testificatus est Deus de Filio suo. Et hoc est testimonium, quoniam uitam eternam dedit nobis Deus. Et hec uita in Filio eius est. Qui habet  Filium Dei, habet uitam. Qui non habet Filium Dei, uitam non habet. Hec scribo uobis, ut sciatis quoniam uitam habetis eternam, qui creditis in nomine Filii Dei. Et hec est fiducia, quam habemus ad eum. Quia quodcunque petierimus secundum uoluntatem eius, audit nos. Et scimus quoniam audit nos, quidquid petierimus: scimus quoniam habemus postulationes, quas postulamus ab eo, si credimus in eo et diligimus fratres. Non sic diligamus sicut Cain, qui ex maligno erat, et occidit fratrem suum. Et propter quod occidit eum? Quoniam opera eius mala erant, fratris autem eius iusta. Nolite mirari, fratres, si odit uos hic mundus. Nos scimus quoniam translati sumus de morte in uitam, quoniam diligimus  fratres. Qui non diligit, manet in morte. Omnis qui odit fratrem suum homicida est. Et scitis quoniam omnis homicida non habet uitam eternam in se manentem. In hoc cognoscimus caritatem Dei, quoniam ille pro nobis animam suam posuit: et nos debemus pro fratribus animas ponere. Qui habuerit substantiam huius mundi, et uiderit fratrem suum necessitatem habere, et clauserit uiscera sua ab eo, quomodo caritas Dei manet in eo?

XXuIII. »Filioli mei, non diligamus uerbo tantum et lingua, sed opere et ueritate. In hoc scimus quoniam ex ueritate sumus, et in conspectu eius suademus corda nostra. Si reprehenderit nos cor nostrum, maior est Deus corde nostro, et nouit omnia. Charissimi, si cor nostrum nos non reprehenderit, fiduciam  habemus ad Deum: et quidquid petierimus, accipiemus ab eo, quoniam mandata eius custodimus, et ea que sunt placita coram eo facimus. Et hoc est mandatum eius, ut credamus in nomine filii eius Iesu Christi, et diligamus alterutrum, sicut dedit mandatum nobis. Et qui seruat mandatum eius, in illo manet, et ipse in eo. Et in hoc scimus quoniam manet in nobis, de Spiritu quem dedit nobis. Charissimi, nolite omni spiritui credere, sed probate spiritus si ex Deo sunt. Quoniam multi pseudoprophete exierunt in hunc mundum, et ex hoc cognoscitur Spiritus Dei. Omnis spiritus qui confitetur Iesum Christum in carne uenisse, ex Deo est. Et omnis spiritus qui soluit Iesum, ex Deo non est. Et hic est illius Antichristi, quem audistis quoniam uenit, et  nunc in mundo est. uos ex Deo estis, filioli, et uicistis eos, quoniam maior est qui in nobis est quam qui in mundo. Ipsi de mundo sunt, ideo de mundo loquuntur, et mundus eos audit. Nos ex Deo sumus. Qui nouit Deum, audit nos: qui autem non est ex Deo, non audit nos. In hoc cognoscimus spiritum ueritatis, et spiritum erroris.«

XXIX. Hanc epistolam, quam legimus caritati uestre, Ioannis apostoli et euangeliste est, directa ad gentes. Et quia nos ex gentibus sumus, nobis directa est. Et quia uirgo Maria peperit Iesum, de Iesu est; et quia de Iesu intentio nostra est, et Ecclesia pro ipso solo in duas partes diuisa est, requiramus hos duos Christos, et inueniamus per spiritum,  iehsu cuius filius est. Istud nomen accepit a Patre per prophetam, antequam nasceretur ex uirgine, mundo annuntiantum: Reuelabitur, inquit, uobis filius meus iehsu. Istud nomen angelus Gabriel nuntiauit uirgini, dicens: Ecce concipies et paries filium; et uocabis nomen eius Iesum. Hic erit magnus, et Filius Altissimi uocabitur. Et dabit illi Dominus Deus sedem Dauid patris eius; et regnabit in domo Iacob in eternum: et regni eius non erit finis. Dixit autem Maria ad angelum: Quomodo fiet istud, quoniam uirum non cognosco? Et respondens angelus, dixit ei: Spiritus sanctus superueniet in te, et uirtus Altissimi obumbrabit tibi. Ideoque et quod nascetur ex te Sanctum, uocabitur Filius Dei. Ecce uirgo non dubitauit de numine, sed quomodo fieret illud, bis  nominauit. Ecce cuius filius est iehsu! uideamus nunc, si ipse est Dominus celi et terre. Et ait Maria: Ecce ancillam Domini, fiat mihi secundum uerbum tuum . Ancillam se dicit que mater eligitur. Non est consuetudo ut matres filios suos dominos dicant: sed sola uirgo, que Dominum celi et terre peperit.

XXX. Exsurgens autem Maria in diebus illis, abiit in montana cum festinatione in ciuitatem Iuda; et intrauit in domum Zacarie, et salutauit Elisabeth. Et factum est, ut audiuit salutationem Marie Elisabeth, exsultauit infans in utero eius: et repleta est Spiritu sancto Elisabeth; et exclamauit uoce magna, et dixit: Et unde hoc mihi, ut ueniat mater Domini mei ad me? Ecce due testes! uirgo dixit: Ecce ancilla  Domini. Elisabeth dixit: Matrem Domini. Et uirgo, et mulier, celi et terre Dominum confesse sunt. Decursis decem mensibus, Peperit uirgo filium suum primogenitum, et pannis eum inuoluit, et reclinauit in presepio: quia non erat ei locus in diuersorio. Angelus autem Domini apparuit pastoribus dicens: Nolite timere. Ecce enim euangelizo uobis gaudium magnum, quod erit omni populo: quia natus est hodie uobis Saluator, qui est Christus Dominus, in ciuitate Dauid. iehsu enim in lingua Latina, Saluator dicitur, Hebraice uero iehsu. Et subito facta est cum angelo multitudo militie celestis, laudantium Deum et dicentium: Gloria in altissimis Deo, et in terra pax hominibus bone uoluntatis.

XXXI. Requiramus nunc que est ista terra quam  pacificauit. Oremus eum, et aperiat nobis os ille qui ueritas est, ut ueritatem de eo dicamus; et aperiat aures cordis, ut intelligant omnes qui audierint, que dixerimus. Si interrogamus omnes: Adam unde factus est? Si unus inter multos loquatur, et dicat quia de terra factus est; tam in Iudeis quam in gentibus, siue Christianis, nulla dubitatio est quod uere de terra sit; et ipsi in transgressione dictum est a Domino: Terra es, et in terram ibis. ueniamus per seriem generationis Christi usque ad diluuium, ubi solus Ne in illa generatione iustus inuentus est. Cui pro sua iustitia donate sunt septem anime, que per eum euaserunt diluuium. Sicut solus iustus in hoc mundo iehsu Christus inuentus est, cui donate sunt septem Ecclesie, que euaserunt secundum ignis diluuium.  ueniamus de Ne usque ad Abraham, cui prima repromissio facta est, quod in semine eius, quod est Christus iehsu, hereditarentur omnes gentes. ueniamus de Abraham usque ad Dauid, cui dictum est: De fructu uentris tui ponam super sedem tuam. Et: Egredictur uirga de radice Iesse, et flos de radice eius ascendet . uirga de radice Iesse, uirgo Maria est. Flos de uirga, iehsu Christus Filius Dei est. Quia ego, inquit, flos campi, et lilium conuallium. Ecce Adam de terra, Ne de Adam, Abraham de Ne, Dauid de Abraham, uirgo Maria de Dauid, iehsu Christus Filius Dei de Maria. Hoc est, Gloria in excelsis Deo, et in terra pax . Ipsa terra sublimata est, quando uerbo coniuncta est. Sic est  uerbum carne factum unus iehsu Christus, una persona, Deus et homo, quemadmodum tua anima et caro unus est homo. Sic est natus de uirgine iehsu Christus Filius Dei Deus homo eo pacto quo cum corpore nasci docetur anima. Non quia utriusque est una substantia, sed quia in utroque sit una persona.

XXXII. Prius quippe quam Redemptor noster per carnem nasceretur, discordiam cum angelis habuimus, a quorum claritate atque munditia per prime culpe meritum, per quotidiana delicta longe distabamus. Quia enim peccando extranei eramus a Deo, extraneos nos a suo consortio deputabant angeli, ciues Dei. Sed quia nos cognouimus regem nostrum, recognouerunt angeli ciues suos. Quia enim celi rex  terram nostre carnis assumpsit, infirmitatem nostram illa iam angelica celsitudo non despicit. Ad pacem nostram angeli redeunt, intentionem prioris discordie postponunt. Et quos infirmos prius abiectosque despexerunt, iam socios uenerantur, cum naturam nostram in sede Dominica immortali fulgentem gloria peruiderunt. Plane illa natura, que audiuit: Terra es, et in terram ibis. Quoniam nature humane gratulandum est: eo quod sic assumpta est a uerbo unigenito terra mortalitatis nostre, ut immortalis constitueretur in celo, utque ita fieret terra sublimis, ut incorruptibilis puluis rediret ad dexteram Patris. Et hoc est quod clamant angeli et omnis Ecclesia: Gloria in excelsis Deo, et in terra pax hominibus bone uoluntatis . Bone uoluntatis,  id est, qui bene uolunt. Qui bene credunt, ut cum angelis socientur: non qui male credunt, ut cum diabolo damnentur.

XXXIII. Et postquam consummati sunt dies octo, ut circumcideretur Dominus, uocatum est nomen eius iehsu: quod uocatum est ab angelo, priusquam in utero conciperetur . Si requiramus consuetudinem mulierum, de nulla dictum est, In utero concepit, quia extrinsecus a uiris acceperunt. Si requiramus Scripturas, tunc promissa est ista conceptio, quando serpenti dictum est in paradiso: Inimicitias ponam inter te et mulierem, et semen tuum et semen eius . Et recte cognoscimus quia mulieres semina non habent, nec sine uirili semine concipere possunt. Semen ergo mulieris, uerbum  carne factum est, qui non de terra, sed de excelsis est, sicut ipse iehsu ait: Ego de supernis sum, uos de inferioribus estis. Et Paulus apostolus ait: Primus homo, de terra terrenus: secundus homo, de celo celestis. Et postquam impleti sunt dies purgationis eius secundum legem Moysi, tulerunt illum in Ierusalem, ut sisterent eum Domino, sicut scriptum est in lege Domini: Quia omne masculinum adaperiens uuluam, sanctum Domino uocabitur. Requiramus quis masculus uuluam matris aperuit. Nam si recta tractamus, omnes mulieres que primos filios masculos habuerunt, uiri eius aperiunt uuluam, que sola in utero concepit.

XXXIu. Et cum inducerent puerum Iesum parentes  eius in templum, ut facerent secundum consuetudinem legis pro eo, accepit eum Simeon in manus suas, et benedixit Deum, et dixit: Nunc dimittis seruum tuum, Domine, secundum uerbum tuum, in pace. Quia uiderunt oculi mei salutare tuum. Quod preparasti ante faciem omnium populorum. Iam supra diximus quia salutaris nomen iehsu est, id est Saluator. Et ipse datus est lumen ad reuelationem gentium, et gloriam plebis sue Isrel. Et dixit Simeon ad Mariam matrem eius: Ecce positus est hic in ruinam et in resurrectionem multorum in Isrel. In ruinam positus est plane non credentibus, et lapis offensionis, et petra scandali. Resurrectio uero et uita est credentibus. Et in signum, cui contradicetur . uidetis quia in signum est, cui contradicetur.  Quid est hoc signum, cui contradicetur, nisi crux, nisi passio, sputa, probra, uincula, colaphi, alape, claui, amaritudo fellis, mors, lancea, sepultura? Sicut et ipse Dominus signum mortis sue annuntians: Generatio mala et adultera signum querit, et signum non dabitur, nisi signum Ione prophete. Sicut enim Ionas fuit in uentre ceti tribus diebus et tribus noctibus. Hec est in signo [Hoc est signum] cui contradicetur. Ista faciunt scandalum incredulis, non solum Iudeis, sed et hereticis: nolunt ista applicare Deo Filio Dei. Et proinde dicunt: Homo Christus, qui de uirgine natus est, iehsu Christus illi nomen est. Et qui hunc negat Filium Dei esse, secundum Ioannem ipse est Antichristus.

XXXu. Hoc totum quare diximus? Quia Ioannes,  qui istam doctrinam nobis dedit, ipse nobis dixit: Ipse uicit mundum, qui credit quia iehsu est Filius Dei. Ipsud nomen habet proprium iehsu: et ipsud personat Euangelium, sicut ait: Accepit iehsu panem, et benedixit, fregit, et dedit discipulis suis, etc. Et cum comprehenderunt eum Iudei, interrogauit eos quem quererent. Responderunt: Iesum Nazarenum. Tum dixit eis iehsu: Ego sum. Et unus de illudentibus dedit alapam Iesu. Et interrogauit Pilatus Iesum. Et Barrabam dimisit: Iesum uero flagellis cesum tradidit eis, ut crucifigerent eum. Et clamauit in cruce uoce magna iehsu. Et mortuus est iehsu. Et iehsu quem queritis Nazarenus, surrexit a mortuis. Et uenit iehsu ianuis clausis, et stetit in medio discipulorum,  et dixit eis: Pax uobis. Et eleuatis manibus suis, benedixit eos, et recessit ab eis, et ferebatur in celum. Et omnis lingua confiteatur quia iehsu in gloria est Dei Patris, cui cum Patre et Spiritu sancto una et equalis est gloria. In cuius fide iam supra confessi sumus doctrinam quam ab apostolis accepimus.

XXXuI. Credo in Deum Patrem omnipotentem. Et in Iesum Christum Filium eius unicum, Deum et Dominum nostrum, qui natus de Spiritu sancto et Maria uirgine. Quibus tribus sententiis omnium fere hereticorum. . . . . destruuntur. Quam doctrinam nobis Ioannes apostolus confirmauit: et qualiter hereticos a nobis expellamus, instigauit, dicens: Si quis uenit ad uos, et hanc doctrinam non affert, nolite recipere eum in domum, nec aue ei dixeritis. Qui enim dicit  illi aue, communicat operibus illius malignis. Nemo dicat illi aue, id est, nemo dicat illi Gaude: aut certe aliud, quod consuetudo est salutandi. Fides uera, que ab apostolis tradita est, in breui est. Sine philosophia seculi est, simplex est, et omnibus rusticis manifesta, et omnibus captiuis, et peregrinis cognita. Et ut plenius dicamus, omni Ecclesie, que per uniuersum orbem terrarum est constituta, publice constituta est. Et unusquisque qualiter credat, breui symbolo complexa est. Et qualiter oret, et ipsa breuis oratio Dominica est, que septem petitionibus constat, que ab ipso Domino, qualiter omnes creduli debeamus orare, tradita est. Quamobrem nec extra symbolum habemus quod credere, nec quod extra Dominicam orationem orare. Nec nichil nouum, excepto hoc nouo,  quod uirgo Deum hominem peperit: quia creauit Dominus nouum super terram: femina circumdabit uirum.

XXXuII. Ceterum qualiter uiuere debeamus, sufficit nobis illud uulgare prouerbium: Quod tibi non uis, alteri ne feceris: et habebis uitam eternam . uulgare est, quia hoc uulgus dicere potest. Ceterum Dominus in Euangelio ait: Omnia quecunque uultis ut faciant uobis homines, et uos similiter facite eis. Et hoc est Ecclesia, et Christus. Credit recte rusticus, quia symbolum semper recitat. Orat recte, quia semper orationem Dominicam recitat, et dicit: Pater noster, qui es in celis. Et uere Filius Dei est, si ut sibi non uult fieri, alteri ne fecerit. Que et in illa epistola sanctissimi Ioannis nichil aliud recitauimus quam hoc quod rustico sermone  et breui uobis diximus. Nam si, secundum Apostolum, imperiti sumus lingua, scientia tamen, Deo miserante, non sumus imperiti: nec de imperitia erubescimus, quod lectione non docemur: nec simplicitas inter philosophos a fide uera dubitamus, cum apostolos simplices et rusticos magistros habemus. Nullus philosophorum potuit dicere primus: Tu es Christus Filius Dei uiui, nisi Petrus piscator, homo rusticanus et pauper, qui ab opere callosam habebat manum. Iste piscator et rusticanus de Ierosolyma perrexit Romam. Et rusticanus cepit Romam, quam eloquentes capere non potuerunt. Nullus sapiens mundi primus potuit dicere: In principio erat uerbum, et uerbum erat apud Deum, et Deus erat uerbum.  Hoc erat in principio apud Deum. Omnia per ipsum facta sunt, et sine ipso factum est nichil. Et uidimus gloriam eius, gloriam unigeniti a Patre, plenum gratie et ueritatis. Et uerbum caro factum est, et habitauit in nobis, id est, Deus homo factus est; et habitauit in nobis, hoc est, habitauit in carne, que nos sumus. Nisi Ioannes hoc dixit, piscator et rusticus, cuius epistolam uobis legimus, qualiter in Iesu Christo Filio Dei credamus, et cum illo una persona simus, si dilectionem Dei et proximi habuerimus. Hec est Ecclesia in caritate per caritatem, que Deus est; ut maneamus in Deo, et Deus in nobis, si hoc fecerimus proximo quod fieri uolumus et nobis. Nam qui odit fratrem suum, homicida est: et talis homicida non habet uitam eternam, quod est  iehsu Christus, sicut Apostolus ait: Ut cognoscant te solum uerum Deum, et quem misisti Iesum Christum. Hic est uerus Deus, et uita eterna. Ecce fidem nostram, qualiter credimus et oramus, breui compendiolo rustici homines sapientibus pandimus: docete, si nostis amplius. Nam, sicut diximus, fides in breui est. Hoc ipsum Isaias attestatur, qui ait: Consummatas quidem et breuiatas res audiui, quia uerbum breuiatum faciet Dominus in terra . De quo uero idem prophetauit: Ecce uerbum Domini factum est illis in maledictionem, et noluerunt illud. Qui sunt qui noluerunt illud, nisi Iudei et heretici, qui uerbum abbreuiatum, id est, hominem factum, non credunt esse Filium Dei, ipsum, qui pro nobis uulneratus est, ut uulnera nostra sanaret? De quo in psalmo  CuI dicit: Misit uerbum suum, et sanauit eos: et eripuit eos de interitu eorum. Et hoc est uerbum fidei, quod predicamus in breui: quia paruulus natus est nobis: filius datus est nobis. Cuius est iste filius, nisi Filius Dei Deus uerus? Nobis natus est de uirgine, non sibi. Nobis datus est pro redemptione, non sibi. Et factus est principatus eius super humeros eius. Quia pro nobis pependit in cruce, non pro se. Et pro nobis est iudicatus, non pro se. Quia tunc uicit principem mortis diabolum, cum iudicatus est et morti condemnatus, ut per mortem destrueret eum, qui habebat mortis imperium, propheta attestante Dauid: Et uincas dum iudicaris. Et hoc est, principatus eius super humeros eius. Et quia ipse est Deus uerus, et non est alter Deus preter eum; audite  quod sequitur: Et uocabitur nomen eius Admirabilis, Consiliarius, Deus, fortis, pater futuri seculi, princeps pacis . Ecce sex nomina eius diximus, in quibus nominibus nullum esse alterum Deum, preter eum, secundum fidem nostram, quam credimus. Et si aliquis dicit quod non sunt nomina que diximus de Christo, audiat quid sequitur: Multiplicabitur eius imperium: et pacis eius non erit finis. Super solium Dauid sedebit, et super regnum eius, ut confirmet illud, et conroboret in iudicio et iustitia, amodo et usque in sempiternum.

XXXuIII. Protulimus fidem nostram Ecclesie nostre, proferat nunc dominus Elipandus fidem suam Ecclesie sue, in qua fide nos redarguit, ut  auditu credamus, aut, si noluerimus, a diecesi sua exsules habeamur. Tunc lecta est ipsa epistola, et multum fidei nostre contraria, que nunc in ueteri Testamento nec in Nouo erant scripta: quam [Forte, que] ipsa uerba fidei sue nobis incognita in unum copulauimus: et quo facilius agnoscerentur, more symboli, breui compendio in pagina compegimus. Et quantum discordaret de fide nostra, symbolum Ephesini [Leg. potius Niceni] concilii ei contrarium posuimus.

XXXIX. Primus ego Hetherius Oxome sedis indignus nominatus episcopus, qui ab archiepiscopo Toletano nuncupor esse hereticus, profero fidem meam cunctis audientibus. Quam fidem a sanctis Patribus accepi, credidi, et omni Ecclesie recitandam  predicaui. Et sicut cum omni Ecclesia catholica corde retineo, ore patulo dico: »Credimus in unum Deum Patrem omnipotentem. Factorem celi et terre, uisibilium omnium et inuisibilium conditorem. Et in unum Dominum Iesum, Filium Dei unigenitum, ex Patre natum ante omnia secula. Deum ex Deo. Lumen ex lumine. Deum uerum ex Deo uero, natum, non factum, homousion Patri, hoc est, eiusdem cum Patre substantie. Per quem omnia facta sunt, que in celo, et que in terra. Qui propter nos, et propter nostram salutem descendit. Et incarnatus est de Spiritu sancto, et Maria uirgine homo factus. Passus sub Pontio Pilato. Sepultus. Tertia die resurrexit. Ascendit in celos: sedet ad dexteram Patris. Iterum uenturus est in  gloria iudicare uiuos et mortuos. Cuius regni non erit finis. Credimus et in Spiritum sanctum Dominum et uiuificatorem, ex Patre et Filio procedentem. Cum Patre et Filio adorandum et glorificandum. Qui locutus est per prophetas. In unam catholicam atque apostolicam Ecclesiam. Confitemur unum baptisma in remissione peccatorum. Exspectamus resurrectionem mortuorum. uitam futuri seculi, Amen.«


Explicit symbolus fidei Ephesine.



INCIPIT SYMBOLUM FIDEI ELIPANDIANAE.

XL. »Ego Elipandus, Toletane sedis archiepiscopus,  cum omnibus mihi consentientibus: Credo Trinitatem Patris, et Filii, et Spiritus sancti, in una Deitatis essentia atque natura, hoc est, Deum, et Principium, et Spiritum sanctum, in una natura Deitatis Trinitatem personarum. Quia sicut homo derelinquendo patrem et matrem, et adherendo uxori, cum sint due persone, iam non sunt due, sed una uocatur caro: et sicut multorum anime in dilectione Dei unum est cor, et una efficitur anima: ita Pater, et Filius, et Spiritus sanctus, opifex unius totius condite creature, unius glomeratio caritatis, unius ambitus dilectionis ceterna substantia. Ipse quoque Pater per semetipsum descendit ad turrem quam edificabant filii Adam, et dixit Filio et Spiritui sancto: uenite, descendamus, et  confundamus ibi linguas eorum. Per semetipsum quoque ueniens, de iudicio Sodomorum Loth eripuit. Per semetipsum etiam in monte Sina descendens, Moysi legem dedit. Nam si intelligere uultis personas, quomodo sit unus Deus Trinitas, cognoscite comparatiue lapidem et ignem qui in eo est, et frigore in lapide manente, unam esse substantiam. Attendite huius lapidis comparationem, indiuisam personarum Trinitatem: et si preualetis, considerate de ineffabili Diuinitate, et uidete unius Deitatis inuisibilem Trinitatem. Et sicut alia est persona frigoris manentis in lapide, atque alia ignis manentis in parente: et tamen procedens non desinit esse cum generante: ita Filii persona alia est, et non desinit in una substantia Deitatis esse cum Patre.  Et sicut lapis precedit ignem illum in se manentem in uisione, ita Pater precedit Filium, non tempore sed origine. Ipse quoque Dei Filius, cum sit splendor glorie, et figura substantie eius, Deitatem inuisibilem exinaniens, apparuit subiecte creature specie cum Patre et Spiritu sancto Abrahe in ipso feruore diei. Quia sicut absentia lucis tenebre sunt, et absentia tenebre lux esse creditur, tertium inter utrosque non obsistit: sic in uno uerbo Dei, id est unico Filio eius, fortitudinem, et honorem, et gloriam esse credimus. Et sicut Spiritus pars anime est, per quam imagines rerum corporalium imprimuntur: sicut mens pars eiusdem anime est per quam omnis ratio intelligentiaque percipitur: sicut memoria, que meditari memoratur: sic in uerbo  Dei pro suis officiis diuersa meruerunt uocabula, que nequaquam diuiduntur in substantiam. Quem sacra Scriptura testatur pro salute humani generis, deitate exinanita, hominem factum, circumcisum, baptizatum, flagellatum, crucifixum, mortuum, sepultum, seruum, captiuum, peregrinum, leprosum, despectum, et, quod est deterius, non solum ab angelis, sed etiam ab hominibus minoratum, uermem esse dictum, ex persona Scriptura eius dicente: Ego sum uermis, et non homo; opprobrium hominum, et abiectio plebis. Cuius gloriam, secundum diuinitatem, stupent celestia, et magnitudinem contremiscunt terrena. Et qui dicit gloriam meam alteri non dabo, homo interior [inter nos] in una eademque Dei et hominis persona agglomeratus, atque carnis  uestimento indutus. Quia non per illum qui natus est de uirgine uisibilia condidit, sed per illum qui non est adoptione, sed genere; neque gratia, sed natura.

XLI. »Et per istum Dei simul et hominis filium, adoptiuum humanitate, et nequaquam adoptiuum diuinitate, mundum redemit. Qui est Deus inter Deos: qui utrum comedisset, an bibisset, ei cognitum manet, cui nonnulla actionis sue mysteria nescire uoluit [noluit]. Quia si conformes sunt omnes sancti huic Filio Dei secundum gratiam, profecto et cum adoptiuo adoptiui, et cum aduocato aduocati, et cum Christo christi, et cum paruulo paruuli, et cum seruo serui. Credo etiam inter ipsa sancti Spiritus carismata gratiarum, Spiritum sanctum esse adoptiuum,  in quo clamamus, Abba Pater: in quo Spiritu non nego hominem Christum esse adoptiuum. Credimus enim quia in resurrectione similes ei erimus, non diuinitate, sed carnis humanitate, uidelicet carnis assumptione quam accepit de uirgine.«

XLII. Ecce duos symbolos nimis inter se contrarios, et ualde sibi dissimiles. Et hi duo, qui ex his diuisis, Ecclesiam Christi tractare. Et secundum quod Ioannes apostolus in sua nos epistola instigauit, dicens: Charissimi, nolite omni spiritui credere; sed probate spiritus, si ex Deo sint. Quoniam multi pseudoprophete exierunt in hunc mundum. Et ex hoc cognoscitur Spiritus Dei. Omnis spiritus qui confitetur  Iesum in carne uenisse, ex Deo est. Et omnis spiritus, qui soluit Iesum, ex Deo non est. Et hic est illius Antichristi, quem audistis quoniam uenit, et nunc iam in mundo est . Quid est soluere Iesum, nisi seorsum Deum et seorsum hominem predicare? Ipse sine dubio soluit Iesum, qui predicat populo, dicens: Nunquid per illum qui natus est de uirgine, per ipsum uisibilia et inuisibilia condidit, an per illum qui non est adoptione sed genere, nec gratia sed natura, cuncta creauit? Et ideo absque dubio per illum quem  sibi cequalem et sine adoptione genuit, cuncta creauit. Et per ipsum Dei simul et hominis filium uerbum carnem factum, adoptiuum humanitate, et nequaquam adoptiuum diuinitate, mundum redemit. uidete Spiritum, qui soluit Iesum. Aperite oculos: aperta materia est. Spiritus erroris hoc dictauit. Illius Antichristi spiritus in hoc inspirauit. Si certe mentio, qui discordant symboli, qui discordant epistole? Legite epistolam Ioannis, hoc non dicit. Sed quid dicit? Antichristus est qui Iesum soluit. Spiritus erroris est qui negauit Iesum in carne uenisse. Apostolus clamat aperte, et dicit: Nos uidimus et testificamur quoniam Pater misit Filium suum Saluatorem mundi. Quisquis confessus fuerit quoniam iehsu est Filius Dei, Deus in eo manet, et ipse in Deo. Et adhuc  dubitamus credere? Et adhuc dubitamus confiteri? Apostolus dicit: Qui negat quod iehsu est Filius Dei, negat eum in carne uenisse; et ipse est antichristus.



ELIPANDUS DICIT.

XLIII. »Qui non fuerit confessus Iesum Christum adoptiuum humanitate, et nequaquam adoptiuum diuinitate, et hereticus est, et exterminetur. Auferte malum de terra uestra. Non me interrogant, sed docere querunt, quia serui sunt antichristi. Hanc epistolam Domini [a 1Kb] Ascarici episcopi ideo fraternitati tue direxi, carissime Fidelis, ut cognoscas quanta in Christi seruis regnet humilitas, quanta in Antichristi discipulis regnet superbia.

»Cum dominus Ascaricus mihi non docentis imperio,  sed interrogantis uoto ea scribere uoluit, sicut illum uera humilitas docuit. Isti uero, modo et contraria dicendo, modo, et quasi ignorantem me, quid rectum sit, noluerunt interrogare, sed docere. Unde Deus nouit quia licet proterue scripsissent: nam si uera dixissent, gratus obedire debui, reminiscendo quod scriptum est: Si iuniori reuelatum fuerit, senior tacet. Et iterum: » [b 1Kb] Proximus ille Deo est qui scit ratione tacere.« Nam nunquam est auditum ut Libanenses Toletanos docuissent. Notum est plebi uniuerse, hanc sedem sanctis doctrinis ab ipso exordio fidei claruisse, et nunquam schismaticum aliquid emanasse. Et nunc una ouis morbida, doctor nobis appetis esse. Et tamen nolui  ea ad aures ceterorum fratrum nostrorum perducere, antequam illic, ubi exortum est huiuscemodi malum, sit radicitus amputatum. Quia ignominia erit mihi, si [c 1Kb] in traditione Toletana hoc malum fuerit auditum; ut quod ego et ceteri fratres mei in Ispalitanis tanto tempore diiudicauimus, et Deo auxiliante, tam in festis paschalium quam in ceteris erroribus [d 1Kb] Migetianorum heresim emendauimus. Nunc illi e contrario inueniunt unde nos arguant. Et tamen si tepide fuerit actum, et non fuerit a uobis emendatum, tunc illud ad notionem reducam  fratrum, et erit uobis ignominiosum si ab illis in uobis reprehensum fuerit.

XLIu. »Adolescentiam sane fratris nostri Heterii lacte adhuc alitam, et nondum ad robur perfecte intelligentie perductam, uestra fraternitas erudiat: quia non cum magistris optimis, sed cum ignaris et schismaticis, uidelicet Felice et Beato [a 1Kb] Atiphrasio, equales in uirtute, et pares in errore, habuit collationem. Bonosus et Beatus pari errore condemnati sunt. Ille credidit de matre adoptiuum, et non de Patre ante secula proprie genitum, et non de matre temporaliter adoptiuum. Cui similem existimabo illum, nisi Fausto Manicheo? Faustus condemnauit patriarchas et prophetas, iste condemnat doctores priscos et modernos. Obsecro ut  calore fidei accensi, tanta sitis intentione precalidi, ut errorem predictum de medio uestri auferatis: ut sicut per seruos suos Dominus de finibus Betice eradicauit heresim Migetianam, ita per uos de finibus Asturiensium funditus euellat heresim Beatianam. Sed quia audiui quod precursor Antichristi in medio uestri apparuit, qui illum iam natum annuntiat, queso ut perquiras ab eo, ubi, aut quomodo, aut quando natus est spiritus ille mendax prophetarum, qui in eo loquitur, et nos sollicitos redde [Florez, reddat].«

XLu. Hec epistola tua est. Hec uerba tua sunt. Hec fides tua est. Hec doctrina tua est. Hec sapientia tua est. Et ad ipsa nos inclinare iubes. Et quia non inclinamus, clamas quia heretici sumus  et precursores Antichristi. Et ipse spiritus mendax qui in ore Achab prophetarum ingressus est, ipse loquitur in nobis. Et dicas Fideli tuo: »Perquire ubi est natus, et nos sollicitos redde.« Hec iniuria non nostra, sed ipsius quem adoramus. Et tamen si recte credimus Filium Dei, sicut ueritatem sine dubitatione credimus, illius iniuria est, cum nostra est. Et cum illius iniuria est, nostra est, quia caput et corpus una persona est. Neque enim cum pes premitur, caput glorificatur.

XLuI. Denique iam Caput ad celos ascenderat, quando Saulus discipulos Christi trucidabat. Et dictum est ei: Saule, Saule, quid me persequeris? Non dixit, quid persequeris seruos meos, sed, quid  me persequeris? Petrus quoque apostolorum primus, compatiens discipulis lacrymantibus, ut eos non relinqueret, sed abscederet a ciuitate, sed fugeret ante Neronem, uictus fletibus discipulorum, cessit et promisit se Urbem egressurum. [b 1Kb] Proxima nocte salutatis fratribus et celebrata oratione, proficisci solus cepit. Ubi uentum est ad portam, uidet sibi Christum occurrere. Et adorans eum dixit: Domine, quo uenis? Dicit ei Christus: Iterum uenio crucifigi. Intellexit de sua dictum passione, quod in eo Christus passurus uideretur, qui patitur in  singulis. Non utique corporis dolore, sed quadam misericordie compassione, aut glorie celebritate. Et conuersus statim Petrus in ciuitatem rediit: comprehensusque a persecutoribus, cruci adiudicatur. Paulus ipse uas electionis discipulis narrat: Quotidie compleo ea que desunt passioni Christi, in carne mea. Et quia duo genera sunt martyrii, id est passio et compassio, passus est Dominus in Petro et Iacobo, compassus est in Ioanne. Deque Iacobo et Ioanne dixit: Potestis calicem bibere quem ego bibiturus sum? Responderunt, Possumus. Dicit eis iehsu: Calicem meum bibetis: et utique cum calix in Scripturis legitur, passio nominatur. Omnis enim seruus Dei qui rectam fidem habet, quia iustus ex fide uiuit; et omnem hominem, sicut  semetipsum diligit, calicem Christi bibit. Non est aperte sanguinis effusio, aut corporis passio, sed animi compassio. Quia uterque unus Christi bibitur calix, ut Salomon in Cantico canticorum ait: Fortis est dilectio sicut mors . Sicut enim qui moritur, iam ultra istum non uidet mundum, ita et qui omnem hominem diligit sicut se, non potest uidere hunc mundum, id est amatores mundi. Et iste potest dicere cum Paulo apostolo: Quis infirmatur, et ego non infirmor? Quis scandalizatur, et ego non uror? Quia ubicunque tribulatio aut heresis surrexit in Ecclesia, confestim tribulabatur; statim compatiebatur in singulis, sicut Christus, qui patitur in singulis, non utique corporis dolore, sed animi compassione. Que passio et compassio  una est passio, quia unus est calix qui bibitur, et una persona est caput et corpus qui patitur. Qui dicit se recte credere in Christo, et membra eius non recipit, quomodo Christum recte credat, non uideo. Totum enim Christum non diligit, qui hominem odit. Et omnis qui odit fratrem suum, Cain est, fratricida est, homicida est. Et talis homicida non habet Christum, qui est uita eterna. Non habet Christum, quia non imitatur Christum: imitaretur si omnem hominem sicut semetipsum diligeret. Et non solum amicos, sed etiam inimicos. Amicos diligere in Deum, et inimicos propter Deum. Non enim Christus pro amicis, sed pro inimicis mortuus est. In tantum dilexit inimicos, ut se morti traderet pro eis. Quod si non faceret, nullus inueniretur  qui eum laudaret. Sed cum inimici essemus, pro nobis mortuus est, relinquens nobis exemplum, ut sequamur uestigia eius. Ioannes Apostolus dicit: Omnis, qui odit fratrem suum, homicida est. Et scitis quoniam omnis homicida non habet uitam in se manentem. In hoc cognoscimus caritatem Dei, quia pro nobis animam suam posuit: et nos debemus pro fratribus animas ponere. Hoc totum quare diximus nisi quid esset Ecclesia, firmaremus? Et cum Ecclesia cognoscitur, cognoscitur et Christus, qui  caput Ecclesie est. Et ubi Ecclesia Christi est, pax est, quia pax nostra est Christus, qui se et nos fecit utraque unum.

XLuII. Proinde dilectionem predicamus, et cum nemine scandalum habere uolumus, secundum prophete dictum: Pax multa diligentibus legem tuam, et non est illis scandalum. Tu ergo qui habes scandalum contra nos, dic quare? Hic Dominus in Euangelio ait: Non desinent, ut ueniant scandala: ue homini illi per quem uenit . Perquiramus principium huius scandali, unde surrexit: et secundum Domini dictum, ue illi erit per quem uenit. Scripsisti nouam doctrinam; et illa, que per totum mundum omnium baptizatorum uoce depromitur, dimisisti. Et nos incogniti de tua doctrina  noluimus ea recipere, et illa dimittere que per totum mundum tenet Ecclesia. Ecce scandalum unde uenit in Ecclesia. ue illi per quem uenit. Nam nostra fides symbolum est, et in hoc stat Ecclesia catholica per uniuersum orbem terrarum constituta; que diffusa esse creditur, non diuisa. Tu uero nouum symbolum composuisti, qui in Scripturis sacris inuentus non est; et direxisti in nostra Ecclesia, ut credamus Trinitatem personarum Patris et Filii, in una natura idem. Et hoc Sabellius dixit. Quia uerbo tantum Patrem et Filium in uno Deo, et Spiritum sanctum dicebat: et tamen confundebat personas, ut unam eos esse personam diceret. Sicut unus homo natura est, et in eo imago Trinitatis, id est, memoria, intelligentia et uoluntas, que tria in una  natura sunt, et in una persona sunt, et in uno homine sunt: et ipsa tria homo non est. Hoc dixi de Trinitate in uno Deo, ut credamus Trinitatem personarum Patris, et Filii, et Spiritus sancti in una natura, id est in uno Deo. Et quia unus homo imago Trinitatis in anima est, idem in memoria, intelligentia et uoluntate. Et ipsa tria in una persona hominis, et ipsa homo non sunt, sed hoc totum una persona est: sic nos cogis intelligere et credere ut dicamus Patrem, et Filium, et Spiritum sanctum in uno Deo, in una natura, et non sint ipsa tria Deus, sicut nec illa tria sint homo que supra diximus. Quod si uerum non dicimus, tractent spirituales uiri, et aliud credimus inuenire non possunt,  qui libros de Trinitate legunt. Sed quia grandis materia est, et sigillatim discutienda sunt, ea proferre debemus unde scandalum ortum est pro quo schismatici heretici a te nomen habemus.

XLuIII. Iam diximus tuam Trinitatem, quam nos non recipimus; dicamus et tuum Christum, quem talem esse non credimus. Dicitis enim: »Nunquid per illum qui natus est de uirgine, per ipsum uisibilia et inuisibilia condidit; an per illum qui non est adoptione sed genere, nec gratia sed a natura, cuncta creauit? Et ideo absque dubio per illum quem sibi cequalem et sine adoptione genuit, multa creauit. Et per istum Dei simul et hominis filium uerbum carnem factum adoptiuum humanitate, et nequaquam adoptiuum diuinitate, mundum redemit.«

 XLIX. Ecce tuam fidem de Christo. Et hanc non recipimus, quia nec talem fidem habemus, nec talem doctrinam ab apostolis accepimus, nec in lege et Euangelio tale unquam legimus, sed neque in libris doctorum aut manualibus, sed tantum in tuis dogmatibus. Et ob hoc a te Antichristi discipuli nomen habemus. Ecce unde surrexit inter nos scandalum. Cetera multa dixisti, que supra in symbolo tuo comprehendimus: sed modo discutienda non sunt, quia nec ualemus: sed si Deus uoluerit et uixerimus, discutienda et abiicienda sunt ab Ecclesia; quod absit, per illa christianum nomen careamus; et iam non Christiani, sed Elipandiani nomen habebimus. Cuius fidem qui secutus fuerit, eius uocabulum sumit: sicut Ariani ab Ario, Sabelliani  a Sabellio, et ceteri ex nomine auctorum suorum. Et ideo unus Christus nobis sufficit filius uirginis, qui nomen habet iehsu. Illos tuos, qui dicis istum et illum, necesse non habemus, quia nec nomina illorum a te scripta cognouimus. Istum et illum dixisti, Iesum uero nominare non potuisti, quia nec eum in corde habuisti. Quod si habuisses, cum Paulo apostolo dicere potueras: An experimentum queritis eius, qui in me loquitur Christus? et alio loco dicit, quod nemo potest dicere Dominus iehsu, nisi in Spiritu sancto. Siquidem et in suis Epistolis non est ausus tecum dicere, e deitate exinanita, »Et nos adoptiui, et ille adoptiuus; et nos Christi, et ille Christus; et nos paruuli, et ille paruulus;« et cetera spurcitia, que tu Iesu Christo Domino  nostro ausus es dicere, seruum cum seruis; sed sua Epistola ad Romanos sic habet: Paulus, seruus Iesu Christi, uocatus apostolus, segregatus in Euangelio Dei, quod ante promiserat per prophetas suos in Scripturis sanctis de filio suo, qui factus est ex semine Dauid secundum carnem, qui predestinatus est Filius Dei in uirtute secundum Spiritum sanctificationis ex resurrectione mortuorum Iesu Christi Domini nostri; per quem accepimus gratiam et apostolatum ad obediendum fidei in omnibus gentibus, in quibus et estis uos uocati Iesu Christi; omnibus sanctis, qui sunt Rome, dilectis Dei, uocatis sanctis: gratia uobis, et pax a Deo Patre nostro, et Domino Iesu Christo. Primum quidem gratias ago Deo meo  per Iesum Christum pro omnibus uobis: quia fides uestra annuntiatur in uniuerso mundo. Testis enim est mihi Deus, cui seruio in spiritu meo in Euangelio Filii eius. Cuius seruum se dixit Paulus apostolus? aut in cuius Filii Euangelio seruiebat? Aperite oculos, et uidete uenenum. Proiicite cito foras, ne moriamini ex eo. Legite totas Epistolas Pauli, et inuenietis seruum Iesu Christi se nuncupantem, et Filium Dei coram omnibus confitentem. Nam non inuenietis ibi istum et illum, adoptiuum humanitate et nequaquam adoptiuum diuinitate. Legite septem canonicas: Petri apostoli duas, Ioannis apostoli tres, Iude uel Iacobi singulas, hoc non inuenietur scriptum. Legite librum Euangeliorum quatuor, et Apocalypsim Ioannis, atque Actus apostolorum, et  hoc ibi non inuenietis: sed seruus Iesu Christi nominantes; et illum Dei Filium Deum uerum constituentes. Legite libros omnium doctorum usque ad libros manuales, et inuenietis quod nemo talia scripsit, quia nec talia credidit. Quod si certa talia inueneritis scripta, qualia nuper scripta est ab Elipando Toletane sedis episcopo, tunc credite ei, quod heretici sumus et Antichristi discipuli, et proiiciat nos a terra uestra: et, secundum illius preceptum, auferte malum de medio uestri. Si certe nos dicimus ueritatem, ille mendacium dicit, quia non habemus unam fidem: et fides uersa [diuersa] non facit caritatem unam, et ob hoc diuisa est in duas partes Ecclesia. Et iam in Scripturarum precincti arma unusquisque fidei sue, publice surreximus ad pugnam.  Et quia tres reges contra unum surrexerunt, non timeamus. Fortes estote: Plures enim sunt nobiscum quam cum illis.

L. Nobiscum est Dauid ille manu fortis, qui paruo lapide Goliam blasphemum, qui exprobrabat exercitum Dei Isrel, in fronte percussit et uno ictu prostrauit. Nobiscum est Moyses, qui Pharaonem cum suo exercitu in Rubro mari demersit: et populum suum sicco pede transire fecit. Nobiscum est Iosue, qui quinque reges in una spelunca conclusit, qui antea Amalec uicit. Nobiscum est pater Abraham cum trecentis uernaculis, qui quinque reges superauit, et spoliis exuit: nam isti tantum tres reges sunt. Nobiscum est uirorum fortissimus Gedeon, et  trecenti electi cum eo, cum quibus percussit Madiam quasi unum uirum. Nobiscum est Samson leone fortior, saxo durior, qui solus sine armis mille prostrauit armatos. Nobiscum sunt duodecim patriarche. Nobiscum sunt sedecim prophete, apostoli et euangeliste. Nobiscum sunt omnes martyres et doctores. Nobiscum est iehsu filius uirginis, cum omni Ecclesia suo proprio sanguine comparata, et per uniuersum orbem terrarum dilatata. Ista tantum hostis in uno angulo tenetur coarctata. State ergo secundum Apostolum, succincti lumbos uestros in ueritate: et induti loricam iustitie, et calciati pedes in preparationem Euangelii pacis, in omnibus sumentes scutum fidei, in quo possitis omnia tela nequissimi ignita exstinguere, et galeam salutis assumite, et gladium spiritus,  quod est uerbum Dei. Dicamus cum sanctissimo Dauid propheta: Adiutorium nostrum a Domino, qui fecit celum et terram. Donauit certantibus uictoriam, qui certandi dedit audaciam. Non nos hostium turba, non bellantium reuocet forma, non quasi fulgentia uitrea arma terreant. Hi in curribus, et hi in equis; nos autem in nomine Dei nostri magnificabimur. Non timeamus. Non sunt bellatores. Negotiatores seculi sunt. Suum negotium portant, non nostrum; sua querunt, non que Iesu Christi. Aurum se dicunt et argentum portare; sed mixtum est, adulteratum est, falsum est. ueniant trapezite, et uideant quia mendacium est. Nemo ex his accipiat, nemo emat, ne postmodum peniteat. uinum nobis porrigunt, nemo accipiat, nemo bibat, mixtum est aqua.  Et hoc quod uidetis, plus aqua quam uinum est.

LI. Iam et hoc aliquando factum est tempore Ieremie. Erant pseudoprophete, hoc est heretici, qui falsa et adultera uerba populo predicabant, et dicebant: Hec dicit Dominus. Quos Dominus omnino non miserat. Unde et per Isaiam caupones eos teterrimos appellabat, dicens: Caupones tui miscent uinum aque , eo quod sapienti et sincero mero, id est uerbo Dei, insipidum et aquatum, id est terrenam et humanam doctrinam, quasi aquam miscentes uino, populo intimabant. Ideo caupones aquam uino miscentes audire meruerunt. Et quanquam uinum nominetur hoc loco, tamen bonum est, quia doctrina prophetarum et apostolorum est. Sed quia mixta est, id est heretice prauitatis infecta,  hec aqua non de uero fonte est, id est non de Christi doctrina, sed de hereticorum collecta lacuna, et de mundi opinione falsa scientia. Obscura uerba, que a paucis intelligantur, qualiter possint, quo pacto uero dogmati mixta sapientia colorari. Que nos Spiritu sancto docente, illum spiritum erroris, qui sibi ista confingit, pro quo possit nomen doctis assumi, et suam doctrinam mixta cum Ecclesie doctrina copulari. Quam aquam Moyses uertit in sanguinem: que est prima plaga Aegypti. Et licet illa in Aegypto corporaliter gesta sint, spiritualiter tamen nunc geruntur in nobis. Aegyptus namque seculi forma est, in cuius prima plaga aque uertuntur in sanguinem. Et omnes heretici philosophi sunt: quia rusticus hereticus dici non potest, ob inde aque  Aegypti erunt, id est, hereticorum lubrica et obscura philosophantes doctrina. Que merito in sanguinem uertuntur, quia Scripturas sanctas carnaliter sentiunt. Sed mox ubi crux Christi fuerit, his ueritatis lumen ostendit, et eos acrius redarguit, ut ex qualitate personarum proprios agnoscant errores. Et tunc probatur, que est Spiritus Dei, et que erroris.

LII. De quo Spiritu erroris in Apocalypsi dicitur: Et uidi ex ore draconis, et ex ore bestie, et ex ore pseudoprophete spiritus tres immundos in modum ranarum . Draco quis alius nisi diabolus est? Bestia a uastando nomen accepit, quia non herbas mandit, sed sanguinem effundit, et carnem  lacerat, unde uiuit. Hec bestia, quid aliud nisi homo est, qui hominem premit [Forte, perimit]. Pseudo autem propheta hereticus est. Tres spiritus se uidisse testatur, sed unus spiritus est. Quia, sicut homo adherens Deo fit unus spiritus, homo malus adherendo heretico fit unus spiritus cum diabolo; sicut et ipse diabolus de semetipso ait: Sedebo in monte testamenti, et in lateribus aquilonis. Montem testamenti diabolus presidet, cum corda hereticorum tenet. Latera huius montis sunt omnes qui eis consentiunt et eorum defensores assistunt. Hi spiritus uerba ipsorum sunt, quia quod diabolus eis inspirat, hoc loquuntur: quem spiritus dicit esse quasi rane. Rana est loquacissima uanitas. Nihil enim cibo aptum est animal istud, quoniam immundum est. Nihil  aliud animal istud utile est, nisi quod sonum uocis, improbis et importunis clamoribus reddit; nam in lacunis, et ceno, atque collectionibus aquarum sordibus uolutantur. Sic heretici, non in aqua limpidissima, aqua uiua, que de fontibus Saluatoris, id est, doctrina apostolorum est, sed in ipso populo ignaro et lubrico indignis clamoribus, quasi rane e ceno, uoces emittunt: qui inani quadam et inflata modulatione superbie, uelut ranarum sonis et cantibus nouis deceptionis fabulas scribunt.

LIII. Sic aurum et argentum purum simulantes, nos illudere querunt in negotio quo et istud eramento et stannum miscuerunt. Nos tamen efficiamur, secundum preceptum Domini, probabiles trapezite; quia peritie disciplina est probare quid sit  aurum purissimum, quod uulgo dicitur obryzum, uel quid sit minus purgatione ignis terreo, [ereo] uilique denario. Si pretiosum numisma fulgore auri fulgentis mutetur, prudentissima discretione prouidendum est ne decipiamur: et non solum consideremus si aurum purum est, sed etiam acute cernentes, cuius imagine sculptum habet, si ueri regis, si latronis. Nam latro, quia aurum furatur, hoc publice negotiare non presumit: sed denuo in conflatorium mittit, et uultum imperatoris atque imaginem sub falsitate exprimit. Et hoc debemus sapienter agnoscere; et illa que sit ueri regis moneta, an falsi negotiatoris non legitime figurata, prudentia uelociori discernere, et dum uiderimus quod purum aurum est et absque mixtura, et ueri regis imaginem habet, adhuc  dubitandum est et comparandum non est, nisi trutine imponatur. Ne forte minus de pondere habeat, diligenter inquiratur.

LIu. Que omnia nos quoque spiritualiter obseruare debere, euangelicus sermo sub huius nomine demonstrat exemplo. Primum, ut quidquid in cordibus nostris irrepserit, uel quidquid noue doctrine fuerit intromissum, probare debemus, [spiritum] utrum sit diuino illo et celesti Spiritus sancti igne purgatum, an spiritu erroris irreptum, quod de heretica prauitate ueniens, seu de seculari philosophie tumore descendens, sub nomine sanctitatis hypocrisin preferens, in superficie tantum ostendat pietatem, diligentissime perscrutari debemus. Quod ita poterimus implere, si illud apostolicum fecerimus: Nolite  omni spiritui credere: sed probate spiritus, si ex Deo sunt. Quo genere illi quoque decepti sunt, qui se Deo seruire promiserunt et post professionem monachi, nitore sermonis, et quibusdam sunt philosophorum dogmatibus illecti: et per hoc ascendentes ad primas cathedras, ut publice ab hominibus ignaris uiderentur esse magistri, sacerdotium sunt adepti. Qui in prima fronte ordinis humilitatem et sanctitatem simulantes, piis quibusdam hac religio mentis consone suadentes [a 1Kb] , uelut auri fulgori fallentia, quos semel in superficie simulationis illexerunt, uelut numismatibus ereis falsis et mendacibus deceptos, nudos ac miseros in perpetuum reddiderunt,  uel ad seculi eos strepitum reuocantes, uel ad hereticos errores hac presumptione tumidos pertrahentes. Quod etiam Acham in libro Iesu Naue fuisse perpessum, qui de Iericho linguam auream concupiscens, pro quo, irascente Domino, multi perierunt manu hostili ex populo: atque postea ille pro furato anathemate ab omni populo lapidari meruit, et a Domino eterna morte damnari. Hoc significauit, qui in Ecclesia hereticorum inferrent dogma, uel superstitiosa secularium litterarum studia. Hec est enim lingua aurea  in loculento sermone aptata. Hanc fraudati sunt Arius, Sabellius, Bonosius, Marcio, Basilides, Elipandus Toletane sedis archiepiscopus. Furati sunt enim isti regulas aureas de Iericho, id est de schola seculari, et philosophorum sectam  non rectam Ecclesiam conati sunt introducere, et maculare omnem Ecclesiam Domini ita ut disperderentur multi per eos. Ideoque abiecti anathemate, quasi aceruo lapidum, id est, multitudine peccatorum oppressi atque exstincti sunt, sicut Acham aceruo lapidum oppressus ab Isrel exstinctus est. Cuius errore perempto, rex Hay, hoc est diabolus, qui per illorum impietatem fidelium quosdam abiecerat, iterum superatus deuincitur, atque a populo Dei suspensus ligni crucis uirtute occiditur.

Lu. Primum diximus de auro mixto, id est, hereticorum mixta doctrina, et puro auro de Iericho furato, hoc est, hereticos de mundi philosophia eruditos in sacerdotio electos. Nunc secundo sollicite nos inuestigare conueniat, ne auro purissimo Scripturarum  praua intentio coapata metalli pretiositate nos fallat. In quo etiam Domino Saluatori astutissimus diabolus, uelut homini puro et simplici tentauit imponere, estimans eum unum esse de ceteris sanctis. Et illa que generaliter sunt super omnium iustorum intelligenda personis, maleuola interpretatione corrumpens, specialiter Domino Iesu Christo, qui angelorum custodia non egebat, conatur aptare, dicens: Quoniam angelis suis mandauit de te, ut in manibus tollant te, ne forte offendas ad lapidem pedem tuum. Pretiosa scilicet eloquia Scripturarum callida assumptione conuertens, et Christum Filium unum ex ceteris hominibus existimat, quem hominem uidet: et ea que pro sanctis intelligenda sunt ad contrarium sensum noxiumque detorquens, ut  imaginem tyrannici uultus sub colore auri fallentis nobis obiiciat. Nullus ergo Christo comparetur, quamuis sanctitate prefulgeat, cum audit quod Filius hominis dicitur: nec illo sensu diaboli eum unum de filiis hominum estimet, de quibus scriptum est: Filii hominum in protectione alarum tuarum sperabunt.

LuI. Sed multi heretici in Ecclesia prodierunt qui mediatorem Dei et hominum, hominem Christum Iesum, purum hominem creatum dicerent, sed ex gratia deificatum, tantumque ei sanctitatis tribuerint, quantum de sanctis ceteris, eius uidelicet famulis, agnouissent. Quod beatus Iob prophetie spiritu  afflatus sententie sue definitione redarguit, dicens: Non adequabitur ei topadium de Aethiopia . Quid Aethiopia? nisi presentem mundum accipiemus, que coloris nigredine designat peccatorem populum feditate meritorum. De quo Propheta dicit: Aethiopia preueniet dare manus Dei . Id est, priusquam Iudea credat saluandam se, offeret omnipotenti Domino se peccatis nigra gentilitas. Topadium uero pretiosus lapis est.  Dum uero in Deum conuersa gentilitas credidit ex ea, ita multi sunt dono Spiritus locupletati, ut quia sicut multis coloribus, sic multis uirtutibus luceant. Sed non acceptis quisquam uirtutibus  extollatur, a sancto uiro nunc dicitur: Non adequabitur ei topadium de Aethiopia. Ac si aperte diceretur: Nullus sanctorum, quibuslibet uirtutibus plenus, tamen de nigredine mundi collectus, equari potest ei de quo dictum est. Quia ipsa nature corruptibilis conditione constringimur, ut cum Propheta dicamus: Ecce enim in iniquitatibus conceptus sum, et in delictis peperit me mater mea. Ille autem solus ueraciter sanctus est, qui ut ipsam conditionem nature corruptibilis uinceret, ex commixtione carnalis copule conceptus non est. Huic se sapientie quasi quoddam topadion de Aethiopia equari uoluit, cum quidam heresiarcha dixit: [a 1Kb] »Christo Deo facto; si uolo, et ipse possum fieri.« Et ille se equari uoluit,  qui simili sensu de eo dixit: »Et ille Christus, et nos christi. Et ille adoptiuus, et nos adoptiui. Et ille paruulus, et nos paruuli. Et ille seruus, et nos serui.« Qui Iesum Dominum nostrum, non per mysterium conceptionis, sed per profectum gratie Deum putauit; peruersa alligatione astruens eum purum hominem natum, sed ut Deus esset per meritum profecisse, atque ab hoc existimans et se et quoslibet illos ei posse cequari qui filii Dei per gratiam fiant; non adhuc intelligens, non attendens, quod non adequabitur ei topadium de Aethiopia. Aliud est enim natos homines per gratiam adoptionis accipere, aliud unam singulariter per diuinitatis potentiam Deum ex ipso conceptum processisse. Neque equari potest gloria Unigeniti habita per naturam, aliis accepta per gratiam.  Mediator quippe Dei atque hominum homo Christus iehsu. Non, sicut iste hereticus decipit, aliter in humanitate, aliter in deitate est. Non purus homo conceptus atque editus, post meritum, ut Deus esset, accepit: sed nuntiante angelo, et adueniente Spiritu, mox uerbum in utero, mox intra uterum uerbum caro. Et manente incommutabili essentia, que ei est cum Patre et Spiritu sancto ceterna, assumpsit intra uirginea uiscera, ubi et impassibilis pati, et immortalis mori, et eternus ante secula temporalis posset in fine seculorum ostendi. Ut per ineffabile sacramentum conceptus, sancto partu inuiolabili, secundum ueritatem utriusque nature, eadem uirgo et ancilla Domini esset et mater. Sic  quippe ei ab Elisabeth dicitur: Unde hoc mihi, ut ueniat mater Domini mei ad me? Et ipsa uirgo concipicus dicit: Ecce ancilla Domini: fiat mihi secundum uerbum tuum. Et quamuis ipse aliud ex Patre, aliud ex uirgine; non tamen alius ex Patre est, alius ex uirgine: sed ipse est eternus ex Patre, ipse temporalis ex matre. Ipse qui fecit, ipse qui factus est. Ipse speciosus forma pre filiis hominum per diuinitatem; et ipse est de quo dictum est: uidimus eum, et non erat aspectus: et non est species ei, nec decor. Per diuinitatem ipse ante secula de Patre sine matre, ipse in fine seculorum de matre sine Patre: ipse conditoris templum, ipse conditor templi. Ipse auctor operis, ipse opus auctoris; manens unus ex utraque et in utraque natura. Nec naturarum  copulatione confusus, nec naturarum distinctione geminatus.

LuII. Sed quia non hec tractanda suscepimus, ad ea que supra diximus, exponendi ordine redeamus: quod nullus ei hominum, in quo homo est, similis habeatur. Notandum nobis est quod sanctus Iob, ut longe distare a Christo angelos demonstraret, dixit: Non dabitur aurum obryzum pro ea , id est, pro ea sapientia que Christus est. Quia ut et antiquos etiam Patres sacri eloquii tractatores inferiores Christi ostenderet, adiunxit: Nec appendetur argentum in commutatione eius ; et ut philosophorum quoque sapientiam Christo monstraret longe subesse, intulit dicens: Non conferetur tinctis Indie coloribus . Atque subiunxit:  Nec lapidi sardonycho pretiosissimo, uel sapphiro. Et ut in illa quoque superna ciuitate Ierusalem nullum peruenire ad equalitatem Unigeniti demonstraret, addidit: Nec adequabitur ei aurum, uel uitrum . Et ut prophetas Christo subesse ostenderet, adiunxit: Nec commutabuntur pro ea uasa auri, excelsa eminentia: nec commemorabuntur comparatione eius. Trahitur enim sapientia de occultis .

LuIII. Ad extremum uero ut ipsos quoque in Ecclesia hereticos increparet, qui fidem quam percipiunt per superbiam scindunt, addidit: Non adequabitur ei topazium de Aethiopia . Ac si patenter insinuet, dicens: Hi qui in peccatis concepti,  et in peccatis nati, ad conuersionem ueniunt, equari homini Deo non possunt, quamuis multis colorum uirtutibus resplendere uideantur. Quorum ut superbia refutetur, apte subiungitur: Nec tincture mundissime componetur . Tincture enim mundissime uocantur hi qui ueraciter sunt humiles et ueraciter sancti. Qui sciunt quidem quia ex semetipsis uirtutum speciem non habent, sed hanc ex dono gratie superuenientis tenent. Tincti enim non essent, si sanctitatem naturaliter habuissent. Sed mundissime tincture sunt, quia humiliter custodiunt superuenientem in se uirtutum gratiam quam acceperunt. Hinc est enim quod Sponsi uoce de sancta Ecclesia dicitur: Que est ista, que ascendit dealbata?  Quia enim sancta Ecclesia celestem uitam naturaliter non habet, sed superueniente Spiritu pulchritudine donorum componitur, non alba, sed dealbata memoratur. Et notandum quod superius cum dixisset: Non conferetur tinctis Indie coloribus, eosdem colores non intulit mundos. Hoc uero in loco, ut tincturam ueracium uirtutum seruorum Dei ab illa hereticorum philosophorum factione segregaret, tincturas et mundissimas dicens. Tincture enim recte nominantur mundissime hi qui prius per praua opera fedi fuerunt; superueniente Spiritu nitore gratie uestiuntur, ut longe aliud appareant esse quam erant. Unde etiam baptisma tinctio dicitur, id est, ipsa nostra in aquam descensio. Tingimur quippe ut qui prius indecori eramus deformitate uitiorum,  accepta fide reddamur pulchri gratia et ornamento uirtutum.

LIX. Hoc totum quare dicimus? nisi ut nemo se presumat Christianorum Christo comparari, ut Elipandus facit, qui dicit: »Et ille Christus, et nos christi: et ille seruus, et nos serui.« Quem audit in Scripturis eum hominem nominare, qui propter dispensationem redemptionis nostre factus est Deus homo, ex sermone Dauid secundum carnem: nullam differentiam ponit inter Deum hominem, qui est Deus essentialis super omnia, et deos nuncupatiuos non essentiales deos super omnia, sed tantum intra omnia. Certe dictus: »Ille homo, et nos homines. Ille Deus, et nos dii. Ille filius, et nos filii. Ille Christus, et nos christi. Ille seruus, et nos serui. Ille paruulus, et nos  paruuli.« Sed non secundum eamdem rationem unus ex nobis intelligendus est, quia ille singulariter dictus, et nos pluraliter. Nam cum ille in Scripturis legitur, nos consequenter intelligimus ipsum esse Deum uerum, et solum ex semine Dauid secundum carnem: qui est super omnia Deus benedictus in secula. Cum uero in Scripturis Deus dicitur, singulariter dicitur, non pluraliter, sicut multi dii, aut multi domini. Quia Deus essentiale nomen est. Sed nos cum Deum legimus in Scripturis, consequenter hominem intelligimus ipsum Deum esse natum de uirgine, qui sub Pontio Pilato est crucifixus. Quia Deus est genitus de ingenito Patre Deo: ac per hoc segregamus eum de ceteris multis hominibus, qui dii dicuntur  pluraliter, et homines pluraliter. Nam iste homo singulariter Deus est. Si nominas hominem, Deus est uerus. Quemadmodum si ponas ante oculos quemlibet hominem, et nominas eum carnem, ipse tamen et anima est. Si nominas animam, ipse uero et caro est: et ex utroque, id est anima et carne qua constat homo, una persona est: et unum illi nomen est, carnis et anime, ut puta, Petrus. Et cum sapienter loquitur ipse, caro eius uidetur: sapientia eius tantum auditur, non uidetur. Et tamen ipsa sapientia in anima est, que per carnem foris auditur. Sic et Christus: caro eius uidebatur, et diuinitas eius non uidebatur. Et sapientia eius, que per carnem foris uidebatur, de diuinitatis eius erat apparatu.

LX. Homo ex duabus substantiis una persona est,  et habet nomen Petrus. Et Christus ex tribus substantiis, duabus naturis una persona est, et habet nomen Christus. Mortuus est Petrus in sola carne, non anima. Anima ascendit ad celum, corpus Rome quiescit in tumulo: et tamen Petrus quiescit in tumulo mortuus, et ipse Petrus in celo cum Christo est uiuus. Et sola caro mortua Petrus, et sola anima uiua Petrus. Et ex utroque non duo Petri, sed unus est Petrus. Sic et Christus tres habet substantias: una eterna, que cum Patre est illi equalis, id est, immortalis, sicut Pater: incommutabilis, sicut Pater; inuisibilis, sicut Pater; inlocalis, sicut Pater; impassibilis, sicut Pater. Duas uero substantias habet temporales, que de nostro sunt, id est, animam rationalem et carnem. De nostro habet eternus, unde  temporalis est. De nostro habet Deus, unde homo est. De nostro inuisibilis, unde uisibilis est. De nostro inlocalis, unde localis est. De nostro immortalis, unde mortalis est. Ac per hoc agit eternus temporaliter, crescit perpetuus, uidetur inlocalis, patitur impassibilis, moritur immortalis, qui totus absque mendacio unicus est Dei Patris. Quamobrem et sola caro mortua que in sepulcro iacuit, Christus Filius Dei est. Et sola anima que ad inferna descendit, Christus Filius Dei est. Et uerbum Patris, qui semper equalis exstitit Patris, Christus Filius Dei est. Hec tria non tres Christi filii Dei sunt, sed unus Christus Filius Dei est. Sicut illa duo que supra diximus, non duo Petri, sed unus Petrus est, ita hec tria unus Christus. Agit persona queque substantia totum una  persona. Naturale est illi uenire in hoc mundo solus minoratus paulo minus ab angelis. Naturale est illi ubique esse cum Patre. Naturale est illi localis esse solus Filius. Naturale est illi inuisibilis esse cum Patre. Naturale est illi inuisibiliter esse solus Filius. Naturale est illi impassibilis esse cum Patre. Naturale est illi solus Filius subditus passioni. Naturale est illi immortalis esse cum Patre. Naturale est illi solus Filius mori. Solum Filium dico mori, quia solus Filius se exinaniuit. Exinanitio eius, aduentus eius est. Aduentus eius, humanitas eius est: que humanitas caro eius est et anima, id est, totus homo perfectus est. Et ipse homo Filius Dei, Deus est. Et solus Filius est homo, qui cum Patre et Spiritu sancto unus  est Deus. Non cum Patre et Spiritu Sancto unus est homo, sed cum tota Ecclesia unus est homo, quia caput et corpus una persona est Christus.

LXI. Ergo nemo dicat: »Et ille Christus, et nos christi.« Et nos unde dicimur christi, nisi a Christo? A Christo Christiani, sicut ab Heber Hebrei. Sicut a Iacob, qui dictus est Isrel, Isrelite. Sicut a Iuda Iudei. Quia omnis, qui nouum nomen accipit, a malo [Forte, a meliori se] se nomen accipit. Ut puta, uuitiza rex fuit: sed multi hodie ab ipso nomen sumunt uuitizani, etiam pauperes, ut per nomen agnoscatur quod de stirpe regia est, qui et ipse rex potuerat esse, si nomen fecisset regem. Sic Christianus non est inde christus unde nomen sibi imponit Christianum. Quod si nomen Christianum fecisset christum, tam boni  Christiani quam etiam mali christi dicerentur. Non est Christianus qui recte non credit Christum. Non est christus, id est unctus, qui Christi non accipit Spiritum, qui doceat eum quod iehsu est Filius Dei. Non est Ecclesia ubi non est fides uera. Iustus autem ex fide uiuit. Ergo qui fidem ueram non habet, non uiuit, sed mortuus est: non poterit stare, quia mortuus iacet. Et qui mortuus est, Deo uiuo seruire non potest. Non de illis seruis est, de quibus Propheta dicit: Ecce nunc benedicite Dominum, omnes serui Domini. Qui statis in domo Domini, in atriis domus Dei nostri. Ut secundum quod ait Apostolus - Donec, inquit, uenimus: ut scias quomodo disponas domum Dei, que est Ecclesia.

LXII. Ecclesia non parietibus, non lapidibus consistit,  sed dogmatum ueritate. Sed quia et ipsa uisibilis domus, que basilica dicitur, que Latino sermone regis domus nuncupatur, non edificatur nisi lapidibus quadratis: et lapis portando lapidem, in alto erigitur, quousque perficiatur domus: de foris ponuntur lapides maiores dolati, et intus lapilli qualescunque minutissimi. Quid significant hi lapides maiores qui unus alterum portat, nisi hos qui in una fide sectarunt, et unus alteri onera portando, crescit in altum in caritate una domus Ecclesie? Et sic perficitur lex Christi. Lapilli uero minutissimi hi sunt qui ab ipsis fouentur fragiles et mente paruuli. Hoc totum per fidem et caritatem fit. Nam sine caritate fides nichil prodest. Nam si prodesset, ut sola fides sine caritate saluaret, poterant et demones salui  esse, quia, secundum Iacobum: Demones credunt, et contremiscunt; sed tamen non diligunt. Qui habet caritatem et fidem, discipulus est Christi. Et qui non habet caritatem et fidem, discipulus est Antichristi, et persequitur Ecclesiam, id est seruos Christi. Quia unde Christum nescit, inde membra eius non cognoscit, et semper discipulus Antichristi fuit. Quia qualiter manifestaretur, occasionem predicationis non habuit. Quia catholici et heretici in predicatione manifestantur. Catholici semper catholici sunt, quia semper simplices et recti corde sunt; et bona sua semper celare querunt et mala publicare, ut tales ab hominibus esse credantur intus quales foris uidentur. Sed non manifestantur in pace, nisi postquam surrexerit pugna perfidie, ut Propheta ait: In die  mandauit Dominus misericordiam suam, et in nocte declarabit . Dies aliquando in Scripturis sacris pro prosperitate ponitur, nox uero pro tribulatione persecutionis. Tunc serui Dei declarantur per fidem, cum heretici ceperint hereses predicare. Et inde Apostolus ait: Oportet hereses, intra Ecclesiam, esse, ut probati manifesti fiant. Tunc catholici manifesti probantur, cum ab eis uera fides defenditur.

LXIII. Quid est catholicus? Qui nunquam fuit hereticus. Hereticus tamen a parua infantia nunquam fuit catholicus, quia nunquam fuit purus: sed sub nomine sanctitatis erat hypocrita religiosus.  Desiderabat enim coram hominibus sanctus uideri, non esse. Non tunc dicebatur hereticus, sed hypocrita, quia adhuc intus uidebatur in Ecclesia. Cum uero ceperit discipulis predicare, et eos ad suam peruersam fidem instruere, apparet hereticus. Tunc folium cognoscitur quod diu in terra cordis latuerat in semine. Et quia, ut dicimus, semper hypocrita uixit, et laus humana eum pauit; cum a catholicis fuerit reprehensus, surgit in superbia, despectui habet petiisse ueniam; requirit laudatores suos plusquam maxime seculares, ut cum eis suam uindicet peruersam doctrinam. Et postquam maximam turbam imperitorum deceperit, dirigit per diuersas prouincias epistolas suas, ut quos potuerit inopinatos primus ad suam fidem inflectere, uideatur quasi  cum omni Ecclesia recta sentire. Qui omnes decepti filii eius sunt non legitimi, sed adulterino uerbo eos generauit. Quod si adulterinum non fuisset, apostolus Paulus ad Corinthios non scripsisset: Non enim sumus, sicut plurimi, adulterantes uerbum Dei: sed ex sinceritate: sed sicut ex Deo coram Deo in Christo loquimur. Adulter quippe in carnali coitu non accipit uxorem unde filios habeat, sed per diuersas feminas adulterando, non filios sed uoluptatem querit: ita et hereticus et peruersus quisque aquam ecclesie seruiens [a 1Kb] , recte adulterare uerbum Dei dicitur, quia per sacrum eloquium non Deo filios generare, sed suam scientiam desiderat ostendere. Cum enim libido glorie ad loquendum trahit, uoluptati magis quam generationi operam impendit. Adulterare  namque est uerbum Dei, aut aliter de illo sentire quam est, aut non spirituales fructus, sed adulterinos querere laudis humane, quia sinceriter non loquitur. Ex sinceritate uero loqui, est nichil in eloquium quam oporteat, querere, sed hoc tantum quod a Deo institutum est. Sicut ex Deo autem loquitur, qui scit non se a se habere, sed ex Deo accepisse, quod dicit. Coram Deo uero loquitur, qui in omne quod dicit, non humanos fauores appetit, sed omnipotentis Dei prescientiam intendit; non suam, sed Auctoris gloriam requirit.

LXIu. Qui autem scit quidem ex Deo se accepisse quod dicit, et tamen dicendo propriam gloriam acquirit, sicut ex Deo loquitur, et non coram Deo , quia eum, quem cordi suo non proponit  cum predicat, quasi absentem putat. Sed sancti uiri et ex Deo loquuntur et coram Deo, quia et ab eo sese sciunt habere quod dicunt, et ipsum suis sermonibus adesse iudicem auctoremque considerant. Unde fit ut cum se a proximis despici agnoscunt, suaque uita dicta audientium uite non prodesse, abscondunt quante uirtutis sunt, ne si secretum cordis inutiliter sermo probatus aperiat, ad inanem gloriam prorumpat. Ab his nunc detrahitur Ecclesia, quia non cognoscit. De quibus Dominus in Euangelio dixit: Si me persecuti sunt, et uos persequentur. Et alio loco: Si in uiridi hoc fiet, quid in arido? Sed quia hoc fumus est, non adhuc ipse ignis  ostenditur. ueniet tempus, quando catholicam Ecclesiam non solum iniustis uocibus, sed etiam crudelibus plagis persequentur. Ab aduersariis namque suis duobus modis Ecclesia persecutionem patitur, scilicet aut uerbis aut gladiis. Sed cum uerbis persecutionem sustinet, ostenditur seruorum Dei sapientia. Cum uero gladiis, ostenditur eorum patientia. Sed uerborum persecutiones ab hereticis nunc etiam quotidie toleramus, cum ipsi heretici nobis subdola et falsa humilitate blandiuntur. Persecutiones uero gladiorum iuxta finem mundi secuture sunt. Grana celestibus horreis recondenda tanto uerius a peccatorum paleis exuuntur, quanto arctius affliguntur. Tunc celestes omnes qui in illa fuerint tribulatione comprehensi, recordabuntur iustum tempus  in quo nunc Ecclesia fidei pacem tenet et superba hereticorum colla calcat, non potentatu culminis, sed iugo rationis.

LXu. Hereticus tamen Scripturarum non facit rationem, sed cum potentibus seculi Ecclesiam uincere querit. Sed ueritas fatigari potest, uinci non potest. In mentem habebunt serui Dei tunc in illo igne persecutionis Antichristi, qui nunc in fumo ipsius ignis, quod sunt heretici, in fide Patrum fuerint plantati. De quo fumo et igne in Apocalypsi dicitur: Et quintus angelus tuba cecinit. Et uidi stellam celo cecidisse in terram, et data est ei clauis putei abyssi. Et aperuit puteum abyssi. Et ascendit fumus de puteo: quasi fumus magne fornacis, et obscuratus est sol, et er de fumo putei. Et ex fumo  putei exierunt locuste in terram: et data est eis potestas, sicut habent potestatem scorpii terre . Stella, quam dicit de celo cecidisse in terram, predicatores sunt heretici qui exeunt de Ecclesia. Celum hoc loco Ecclesia dicitur. Et quia hypocrite erunt et sanctitatem simulabunt, stella nominantur. Et quia inter se in predicatione unum sensum habere non possunt, sed omnes contra unam Ecclesiam Dei conspirant, una stella dicitur, que multe sunt. De quibus stellis per Iob dicitur: Obscurentur stelle caligine eius. Id est heretici, qui erunt hypocrite; et ante humanos oculos quasi bonis operibus splendent, malitia antiqui hostis obscura preualeat: et hoc, quod ante humana iudicia fulgebat, lumen laudis deponant. Caligine quippe noctis  obscurantur, cum eorum praua doctrina aperto errore confunditur: ut sine dubio tales etiam foris in actione appareant, quales apud semetipsos intus diuino parere iudicio non formidant.

LXuI. Et data est ei clauis putei abyssi. Abyssum dicimus puteum, ubi solis lumen non spargitur. Abyssus est secreta cordis eorum, ut quidquid intus lateat minime cognoscatur, nisi per ianuam lingue manifestetur, ut ab omnibus catholicis cognoscatur. Clauis putei abyssi est ipsa manifestatio. Et aperuit puteum abyssi, id est, manifestauit cor suum, et sine ulla uerecundia contra Ecclesiam in superbiam surgit, et predicationem Ecclesie contemnit, et obscurat ita, ut dicatur: Non est sic,  sicut isti dicunt, sed sicut nos. Et obscuratus est sol, et er de fumo putei. Sol et er Ecclesia est, de qua dictum est: Electa ut sol, terribilis ut castrorum acies ordinata. Obscuratur sol de fumo putei, quando hi qui de Ecclesia recedunt, hereticos defendunt. Sicut fumus, inquit, magne fornacis. Fumus enim ignem preit. Et quid est ignis, nisi homo peccati, filius perditionis, Antichristus? Et quid fumus, nisi hi ministri heretici? Quia antequam ignis appareat, fumus tenebrarum eius mentes infirmorum hominum cecat. Sed nunc ex ipso fumo iam aperte foris aliquid uidemus exire, cum dixit: Et ex fumo putei exierunt locuste in terra. Locuste quid sunt, nisi multitudo populi? Ipsi dicuntur locuste, ipsi et terra. Locuste pro mobilitate leuitatis accipiende  sunt, tanquam uage et salientes anime in huius seculi uoluptates. In terram exierunt, quia terrena sapiunt, non celestia. Semper enim heretici seculi securitatem promittunt, et inde terrena sapiunt. Ecclesia uero nulli securitatem promittit, cui caput uiam amaritudinis ostendit, qui precessit. Proinde celum dicitur, quia celestia sapit, non que terrena sunt, secundum Apostolum qui dicit: Si consurrexistis cum Christo, que sursum sunt sapite, non que super terram. Mortui enim estis, et uita uestra abscondita est cum Christo in Deo. Non sicut peccatori dictum est: Terra es, et in terram ibis. Quod celum Ecclesia est. Propheta attestante, qui ait: In eternum, Domine, permanet uerbum tuum in celo, id est in Ecclesia: in qua permanet uerbum  Patris, quia non perambulat, non pertransit, sed permanet et habitat. Qui uerbum caro factum iehsu Christus Filius Dei unicus, et uirginis Marie est. Unde nunc intentio est. Et quia ex utraque substantia unicus Dei Patris est. Et lex et Euangelium duo eius testamenta sunt, cum legitur, et ab omnibus pene auditur, et ab omnibus Christus laudatur, et diuersa de Christo sentitur. Et hoc dicunt esse de Christo quod Christus non est. Ipse enim se sequentibus dixit: Qui manducauerit carnem meam, et biberit sanguinem meum, in me manet, et ego in illo. Et alio loco dicit: Ego sum panis uiuus, qui de celo descendi. Si quis ex ipso manducauerit, non morietur in eternum; sed habebit uitam eternam. Et cum dicit: Nisi granum tritici ceciderit in terra,  ipsum solum manet. Si autem ipse ceciderit, multos saluos faciet. Hoc totum, id est, caro et sanguis, et panis de celo, et granum tritici unum est, et unus panis est. Et hunc panem manducat Ecclesia. Sed quia diuersi diuersa sapiunt, diuersos sapores habet cum comeditur. Dominus noster iehsu Christus granum tritici in terram condidit, et nos multiplicauit. Sed istud granum frumenti pinguissimum est; medullam habet, adipem habet, pinguedinem habet, habet intus quod queras. Medullam queres, que pinguis est, et adipe frumenti satiat te. Felix est qui in frumento isto adipem intelligit, medullam intuetur. Legamus sanctas Scripturas. Quid est aliud, nisi corpus? Quod lingua legitur, quod syllabis comprehenditur,  quod auribus insonat, auditur ab hominibus, hoc totum corpus est. Hoc totum liber est. Intellectus uero huius lectionis medulla est, pinguedo est, adeps est. Et nisi intellexeris quid sit in littera, adipem frumenti non manducas. Litteram in superficie legis, et adipem frumenti non intelligis. Rodes corticem, et folium, sicut Iudeus, mandis. Quid est hec littera quam in Euangelio legis uel in ceteris Scripturis sanctis, nisi corpus Christi, nisi caro Christi, que ab omnibus Christianis comeditur? et tunc comeditur, quando legitur, et quando auditur. Et omnes uno nomine Christiani dicuntur qui Euangelium recipiunt, et uno ore Christum laudant, et crucis eius signum in fronte portant; et tamen cibo, uel potu, in sella, lecto, ingressu, regressu, et cetera omnia  signo crucis muniunt; et se a Christo custodiri, et saluari petunt, et dicunt: Salua nos, Iesu Christe, Fili Dei. Et ipsi in Ecclesia sacerdotes et leuite, si cuilibet transeunti uiam, ingredienti in ecclesiam, orationem uel benedictionem dederint, cum compleuerint orationem, absoluunt et dicunt: In nomine Domini nostri Iesu Christi, eamus cum pace. Et si in domo orauerit, ita dicit, si in uia similiter; si in uespertinis lucernarium ante altare obtulerit, non potest aliter offerri, nisi dixerit: In nomine Domini nostri Iesu Christi, lumen cum pace. Sic etiam completo officio non potest egredi sine hac solutione, nisi prius dixerit: In nomine Domini nostri Iesu Christi, eamus cum pace. Sic in uespertinis, sic in matutinis, sic omnibus horis, quibus necessaria  officia, uel canonica in ecclesia peraguntur. Sic in missa non solum Dominicis diebus, sed etiam quibuscunque festiuitatibus, [a 1Kb] Gloria in excelsis Deo, et in terra pax hominibus, conclamamus. Sic cum Euangelium a leuita super altare leuatur, a leuita primum dicitur: Laus tibi, et ab omnibus respondetur: Laus tibi, Domine Iesu Christe, Rex eterne glorie. Precedente Euangelium cereorum lumine in signo gaudii et letitie, eo quod tale nuntium diaconus, id est, Euangelium Domini nostri Iesu Christi, clara uoce populo habet intonare. Tunc silentium omnibus imperat, et dicit: Lectio sancti Euangelii secundum Mattheum, aut quemlibet ex tribus. Respondetur ab omni populo: Gloria tibi, Domine. In illo tempore Dominus noster iehsu Christus ambulauit, aut dixit, aut fecit illud  et illud quod sequitur. Quo peracto, offertur sacrificium super altare: que totum iehsu Christus Filius Dei est. Ipse cum Patre et Spiritu sancto creator omnium Deus. Ipse solus secundum formam serui sua, et Patris et Spiritus sancti operatione formatus. Quod creator est, commune habens naturaliter cum Patre et Spiritu sancto. Quod autem creatus est, solus habens personaliter in seipso cuius et natiuitatem futuram secundum carnem, et mortem, et resurrectionem, atque in celos ascensionem lex et prophete pronuntiare nunquam cessauerunt, prout ipse presciebat et uerbis et factis. Nam et in sacrificiis carnalium uictimarum, que sibi ipsa sancta  Trinitas, que unus est Deus, Noui et ueteris Testamenti a patribus nostris presciebat offerri sacrificiis, Iesu Christi Filii sui significabatur gratissimum munus, quo pro nobis seipsum solus Dei Filius secundum carnem esset misericorditer oblaturus. Ipse enim, secundum Apostoli dictum, obtulit semetipsum pro nobis oblationem et hostiam Deo in odorem suauitatis. Ipse uerus Deus et uerus pontifex, qui pro nobis, non in sanguine taurorum et hircorum, sed in sanguine suo semel introiuit in sancta. Quod tunc pontifex ille significabat, qui semel Sancta sanctorum per annos singulos introibat. Iste igitur est qui in se uno totum exhibuit, quod sciebat necessarium esse ad redemptionis nostre effectum. Ipse scilicet sacerdos et sacrificium. Ipse Deus et templum.  Sacerdos est ipse Christus, per quem sumus reconciliati. Deus est ipse Christus, qui nos reconciliat sibi et Patri, et Spiritui sancto. Solus tamen sacerdos sacrificium et templum, qui hec omnia Deus est secundum formam serui; non autem solus Deus, quia hoc cum Patre et Spiritu sancto secundum formam Dei.

LXuII. Reconciliati igitur sumus per solum Filium secundum carnem, sed non soli Filio secundum diuinitatem. Neque potest hoc sacrificium offerri per quemlibet sacerdotem, nisi per sacerdotem sanctum et iustum. Neque potest hoc sacrificium quod offertur, a quibuscunque comedere et bibere, nisi tantum ab ipsis pro quibus offertur: ut et sacerdos qui offert sine uitio sit, et ut pro uitiosis mundandis possit  offerri. Hoc certe omnes desiderant et cupiunt, qui pro se offerre sacrificium Deo uolunt. Quis ergo tam iustus et sanctus sacerdos, quam unicus Filius? Non quia opus uita, adducuntur. Et quid tam amabiliter et acceptabiliter ab omnibus sumetur quod pro eis offertur, quam Christi humana caro? et quid tam acceptum et aptum immolationi, quam caro Christi mortalis? Et quid tam mundum pro mundandis uitiis et peccatis mortalium, quam sine ulla contagione carnalis concupiscentie caro nata in utero ex utero uirginali? Et quid tam grate offerri et suscipi possit, quam caro sacrificii nostri, corpus Christi perfectum sacerdotis nostri?

LXuIII. Et quoniam quatuor considerantur in omni sacrificio, id est, cui offeratur, a quo offeratur, quid  offeratur, pro quibus offeratur, hoc totum ipse unus uerusque mediator Christus per sacrificium pacis reconcilians nos Deo, et fecit unum cum illo manere cui offerebat. Unum in se facere, pro quibus offerebat. Panis hic, qui offertur super altare, ut supra iam diximus, corpus Christi de illo grano tritici quod cecidit in terram et mortuum est. Et de illo grano multa nata sunt grana, quod est Ecclesia, et nos, Deo miserante, inde sumus: tamen si seminemus spirituales, et renascemur de Deo Patre et Ecclesia matre: De quibus euangelista dixit: Qui non ex sanguinibus neque ex uoluptate carnis, neque ex uoluptate uiri, sed ex Deo nati sunt . Illum panem,  quod corpus est Christi, lignum crucis coxit, erimus cum eo unus panis. Si et nos ipsa crux coxerit, erimus eius corpus. Qui non manducat hunc panem, quod est corpus Christi, uiuere non potest. Sicut nec ille uiuere potest in carne, qui hunc panem corporalem non prandet, sicut ipse ait: Ego sum panis uiuus, qui de celo descendi; si quis ex ipso manducauerit, uiuet in eternum . uinum quod offertur super altare, sanguis Christi est, de illa uite uera que dixit: Ego sum uitis uera, et Pater meus agricola. Apostolus dixit: uos uero palmites. Palmites uero potantur et purgantur, ex ipsis gignuntur acini, id est sancti, qui de doctrina nascuntur apostolorum. Unusquisque acinus pendens de palmite, unusquisque seruus Dei est, tam monachus quam laicus. Grana  acini uirtutes eius sunt, id est, caritas, castitas, humilitas, ueritas, obedientia, ieiunium, eleemosyna, oratio, uigilia, lingua beneuola, mansuetudo, patientia, et cetera que ad uirtutum opera pertinent: et multorum granorum maiorem facit acinum, cum multa habuerit in se dona uirtutum.

LXIX. uitis uero, ut diximus, Christus est, et Pater agricola. Solus Christus uitis est. Solus Pater agricola non est, quia communis est operatio Patris, et Filii, et Spiritus sancti. Christus, in quo equalis est Patri, agricola est cum Patre. In quo minor Patre, uitis est uera. Et quare dixit uitem ueram? Quia sunt uites siluatice, sunt uites agrestes, quorum non est Pater agricola, quos nemo claudet, nemo putat, nemo purgat. De quibus ipse Dominus ait: Et Pater  meus purgabit eum, ut plus fructus afferat. Non est de ipsis uitibus, sed illius uitis est quam exspectauit, ut faceret uuas, fecit autem labruscas. De qua propheta dicit: Uua eorum, uua fellis. Et de qua Dominus loquitur ad Ierusalem: Ego te plantaui uineam ueram; quomodo mutata es in amaritudine uitis aliene? Amara uitis amarum uinum facit, que propinat Dominum nostrum Iesum Christum. Ut impleatur quod scriptum est: Et dederunt in escam meam fel: et in siti mea potauerunt me aceto. De quo uino dum gustasset, noluit bibere.

LXX. Hoc totum quid est, nisi tunc Iudea in lege, que non cognouit Filium Dei per legem, sed negauit et crucifixit? Nunc in Ecclesia heretica prauitas, qui  non cognoscit Filium Dei per Euangelium: sed eum hominem similem dicit esse hominibus, et membra eius, quod est Ecclesia, non cognoscit, sed quotidie crucifixit. Sed quia de uite falsa tractanda a uera uite sententiam elongauimus, ad nostram uitem ueram, et ad nostrum granum tritici, sine quo uiuere non possumus, redeamus.

LXXI. Et hunc panem uiuum, qui in Christi frangitur mensa, manducemus, et sorbendo paruuli deglutiamus, dum ad solidum cibum quandoque ueniamus: ut Patrem, cuius filii per gratiam sumus, ipso fouente, cognoscere ualeamus. Hic panis et uinum,  cum comeditur et bibitur, [a 1Kb] fit corpus et sanguis uerbi. Ita enim Dominus, qui in principio erat uerbum, et uerbum erat apud Deum, et Deus erat uerbum; propter misericordiam suam: qui non contempsit quod creauit, in transformationem suam caro factus est, et habitauit in nobis; sicut scitis quia ipsum uerbum assumpsit hominem, id est, animam rationalem et carnem hominis, et homo factus est manendo Deus. Propter hoc quia factus est homo pro nobis, commendauit nobis isto sacramento corpus et sanguinem suum, quod etiam fecit et nos ipsos. Et nos corpus ipsius facti sumus per misericordiam ipsius, quod accepimus, nostrumque corpus Christi accipimus, et audi quid dicit: quia ipsum corpus nos sumus. Et uerum est, quia unum triticum  est: et unum semen grani multa grana molita, una farina est. Et una farina conspersa et cocta unus panis est. Recordamini quid fuit creatura ista in agro. Quomodo eam terra peperit, pluuia nutriuit, ad spicam perduxit, deinde labor humanus ad aream portauit, triturauit, uentilauit, et recondidit, portauit, moluit, et coxit, et uix aliquando ad panem perduxit. Hoc totum uos estis. Recordamini et uos quia non fuistis, et creati estis, et aream Dominicam composuistis laboribus boum, id est nuntiantes Euangelium triturati, quando catechumeni dicebamini, in horreo seruabamini, nomina uestra dedistis, cepistis moli ieiuniis et exorcismis. Postea ad aquam uenistis, conspersi estis, et unus panis facti estis.

LXXII. Accendente uero fauore Spiritus sancti, in  una dilectione caritatis, in una fide et in spe cocti estis, panis Dominicus facti estis: sicut et iste panis, qui super altare sacratus est, qui corpus Christi est; et ex multis granis unus panis, et unus cibus noster est, et in membris nostris traiicitur: sic et nos cum in una spe, fide et caritate fuerimus, cibus Domini sumus, et in membris eius transformamur. Ecce Eucaristiam, id est bonam gratiam, quam accepistis, oculis uestris uidistis. Quomodo de multis granis factum est unum, sic unum estote et uos, diligendo, gemendo unam fidem, unam spem, indiuisam caritatem: quia illi qui mali sunt non querunt nisi diuisionem, hereticus non querit nisi separationem, et hoc elaborat ut scindat, et non sarciat; ut rumpat, non iungat. Separat uerbum a carne, et  seorsum predicat Deum, et seorsum hominem. Separat caput a corpore, seorsum predicat caput, et seorsum corpus; et nescit, infelix, quia Deus et homo unus est Christus, et caput Ecclesie sue, in quo homo et Christus: et caput Christi Deus est, id est, tota diuinitas caput est hominis, quem solus suscepit Filius. Et homo Filius est caput Ecclesie sue, que illi capiti coniungitur, et fit totus Christus, id est, caput et corpus una persona. Non sunt heretici cibus Domini. Non enim de illis dixit Dominus: Meus cibus est ut faciam uoluntatem eius qui misit me,  et perficiam opus eius. Opus eius est ex multis granis unum panem, id est, ex multis animabus unam animam in una caritate, in una fide et in una spe [a 1Kb] . Nam si anime quas in una fide congregat, cibus Dei non esset, non diceret discipulis suis: Ego cibum habeo manducare, quem uos nescitis. Quod tunc completum est, quia multi in eum crediderunt Samaritani, et mulieri dicebant: Quia non propter tuam loquelam credimus: ipsi enim uidimus, et scimus quare hic est uere Saluator mundi. Sicut enim panis iste ex multis granis indicat unitatem, sic et uinum ex multis acinis, queis effluxit eodem, et in unum est totum, et unum efficit potum, et in sua uita et de uno calice sumitur, sed tamen post pressuram torcularis. Nam ante torcular, unum dici non potest, nec bibi, quia  adhuc diuisum uidetur in acinis: sicut nec grana, nisi excutiantur a paleis. Nam persecutores nostri ipsi excutiunt paleam, cum ab ipsis trituramur. Ipsi fecem uue, cum ab ipsis torquemur. Genu flexo debemus pro eis orare a quibus efficimur cibus Dei. Sicut uinum post torcular mittitur in calicem, sic et uos post illa ieiunia, post laborem, et humilitatem, et contritionem iam in nomine Christi tanquam in calicem Domini uenistis. Et panis ibi uos estis in mensam, et uinum ibi uos estis in calicem. Nobiscum hoc estis quod sumus. Simul enim hoc sumus quod estis. Et unus calix est, in quo sumus, quia una passio est Christi et una mors, qua omnes redempti sumus. Simul bibimus, cum simul non uiuimus.

 LXXIII. [b 1Kb] Ordo autem misse, uel orationum, quibus oblata Deo sacrificia consecrantur, primo a sancto Petro est institutus, cuius celebrationem uno eodemque modo uniuersus peragit orbis. Que prima oratio eiusdem misse admonitionis erga populum est, ut omnes excitentur ad exorandum Deum. Secunda inuocationis ad Deum est, ut clementer suscipiat preces fidelium oblationemque eorum. Tertia autem effunditur pro offerentibus, siue pro defunctis fidelibus, ut per ipsum sacrificium ueniam consequantur. Quarta post hec infertur pro osculo pacis et caritatis, ut reconciliati omnes inuicem consocientur digne per sacramentum corporis et sanguinis Christi, quia non recipit dissensionem nec diuisionem alicuius Christi indiuisibile corpus. Quinta  deinde infertur illatio in sanctificatione oblationis, in qua etiam ad Dei laudem terrestrium creaturarum uirtutumque celestium angelorum uniuersitas prouocatur, et Hosanna in excelsis cantatur, quod Saluatore Filio Dei Domino nostro Iesu Christo de genere Dauid nascente, salus mundi usque ad excelsa peruenerit. Porro sexta proinde succedit confirmatio sacramenti, ut oblatio, que Deo offertur sanctificata per Spiritum sanctum, Christi corpori et sanguini corfirmetur. Ultima uero oratio Dominica est, quam Dominus noster iehsu Christus discipulos suos orare docuit, dicens: Cum oratis, dicite: Pater noster, qui es in celis . In qua  oratione, ut Patres scripserunt, septem petitiones continentur; sed in tribus primis eterna poscuntur, in sequentibus quatuor temporalia, que tamen propter eterna acquirenda petuntur. Nam cum dicimus: Sanctificetur nomen tuum. Fiat uoluntas tua, sicut in celo et in terra. Hic inchoantur, sed in illa uita sperantur, ubi sanctificatio Dei, et uoluntas, et regnum in sanctis suis immortaliter permanebit. Iam uero panis quotidianus, qui uel anime uel carni tribuitur, in hoc seculo exposcitur; hic etiam post subsidium cibi, uenia de exemplo fraterne indulgentie postulatur. Hic ne in peccati tentationem incidamus, exposcimus. Hic post omnia, ut a malis liberemur, Dei auxilium imploramus. In illo autem seculo nichil istorum est. Hanc itaque orationem Saluator  docuit, in qua et spes continetur fidelium et confessio peccatorum. De qua propheta predicans ait: Et erit, omnis qui inuocauerit nomen Domini, saluus erit. He sunt autem septem sacrificii orationes commendate euangelica doctrina. Cuius numeratio instituta uidetur, uel propter septenariam sancte Ecclesie uniuersitatem, uel propter septiformem gratie Spiritum, cuius dono ea que inferuntur sanctificantur.

LXXIu. Symbolum autem, quod tempore sacrificii ab omni populo predicatur, CCCXuIII sanctorum Patrum collatione apud synodum Nicenam est editum; cuius uere fidei regula tantis doctrine fidei mysteriis precellit, et de omni parte fidei loquitur, ut nulla pene sit heresis cuius per singula uerba uel  sententias non responderit. Omnes enim errores, impietatemque fidei, atque blasphemias calcat. Et ob hoc in uniuersis Ecclesiis pari confessione populo proclamatur. Benedictionem autem dari a sacerdotibus populo, antiqua per Moysen benedictio pandit et comprobat. Quia benedicere populo sub sacramento trine inuocationis iubetur. Ait enim ad Moysen Dominus: Sic benedices populum meum, et ego benedicam illos. Benedicat te Dominus, et custodiat te, illuminet Dominus faciem suam super te, et misereatur tui, et tollat Dominus faciem suam super te, et det tibi pacem.

LXXu. Sacrificium autem quod a Christianis Deo offertur, ut supra diximus, primus Christus Dominus noster instituit, quando commendauit apostolis corpus  et sanguinem suum priusquam traderetur, sicut legitur in Euangelio. Accepit iehsu, inquit, panem et calicem, et benedicens dedit eis. Quod quidem sacramentum Melchisedech rex Salem figuraliter in typum corporis et sanguinis Christi primus obtulit, primusque mysterium tanti sacrificii imaginarie ipse expressit, preferens similitudinem Domini et Saluatoris nostri Iesu Christi, sacerdotis eterni, ad quem dicitur: Tu es sacerdos in eternum, secundum ordinem Melchisedech . Hoc ergo sacrificium Christianis celebrare preceptum est, relictis ac finitis Iudaicis uictimis, que in seruitute ueteris populi celebrare imperata sunt. Hoc itaque fit in  nobis quod Dominus nobis ipse fecit: quod manere [Forte, more] ab cena in uesperum obtulit. Sic enim Christum oportebat hoc implere circa uesperum diei, ut hora ipsa sacrificii ostenderet uesperum mundi. Proinde autem non communicauerunt ieiuni apostoli, quia necesse erat ut pascha illud typicum ante impleretur et sic denuo ad uerum Pasche sacramentum transiret. Hoc enim in mysterio factum, quod primum discipuli corpus, et sanguinem Domini non acceperunt ieiuni. Ab uniuersa autem Ecclesia nunc a ieiunis semper accipitur. Sic enim placuit Spiritui sancto per apostolos, ut in honore tanti sacramenti in os Christiani prius Dominicum corpus intraret quam ceteri cibi. Et ideo per uniuersum orbem mos iste seruatur. Panis enim, quem frangimus,  corpus Christi est: quia dixit: Ego sum panis uiuus, qui de celo descendi. uinum autem sanguis eius est. Et hoc est quod scriptum est: Ego sum uitis. Sed panis, quia corpus confirmat, ideo corpus Christi nuncupatur. uinum autem, quia sanguinem operatur in carne, ideo ad sanguinem Christi refertur. Hec autem dum sunt uisibilia sanctificata, tamen per Spiritum sanctum in sacramentum diuini corporis transeunt.

LXXuI. Proinde autem, ut sanctissimus Cyprianus ait, calix Dominicus ideo uino mistus aqua offertur, quia uidemus in aqua populum intelligi. In uino uero ostendit sanguinem Christi. Quando autem in calice aqua miscetur, Christo populus adunatur; et credentium plebs ei in quem credidit, copulatur  et iungitur. Que copulatio et coniunctio aque et uini sic miscetur in calice Domini, ut commistio illa ab inuicem non possit separari, sicut nec Ecclesia potest a Christo diuidi. Sic autem in sacrificando calicem Domini, offerri aqua sola non potest, quomodo nec uinum solum. Nam si uinum tantum quis offerat, sanguis Christi incipit esse sine nobis; si uero aqua sit sola, plebs incipit esse sine Christo. Quando autem utrumque sic miscetur, et adunatione confusa sibi inuicem copulatur, tunc sacramentum spirituale et celeste perficitur. Sic uero non potest calix Domini nostri Iesu Christi esse aqua sola aut uinum solum, nisi utrumque sibi misceatur; quomodo nec corpus Domini, nec potest esse uinum solum, aut aqua sola, nisi utrumque ad inuicem fuerit  copulatum, et panis huius compage solidatus: quo et ipso sacramento populus noster ostenditur adunatus; ut quemadmodum grana multa in unum collecta, et commolita, et commista, panem unum faciunt, sic in Christum, qui est panis celestis, unum sciamus esse corpus, cui coniunctus sit noster numerus et adunatus.

LXXuII. Dicunt: Semper communicare debet Christianus, nisi aliquo intercedente peccato, corpus Domini quotidie accipiendum. Hunc enim panem dari quotidie nobis, iubente Domino, postulamus, dicentes: Panem nostrum quotidianum da nobis hodie. Quod quidem bene dicunt, si hoc cum religione, et deuotione, et humilitate suscipiant,  nec confidendo de iustitie presumptione superbiendo faciant. Ceterum si talia fuerint peccata que quasi mortuum ab altari remoueant, prius agenda penitentia est ac sic deinde hoc salutiferum medicamentum suscipiendum. Qui enim manducauerit indigne, iudicium sibi manducat et bibit. Hoc est enim indigne accipere, si eo tempore quis accipiat quo debet agere penitentiam. Ceterum si tanta non sunt peccata ut excommunicandus quisque iudicetur, non se debet a medicina Dominici corporis separare, ne dum forte diu abstinens prohibetur, a Christi corpore separetur. Ipse enim uiuit, qui corpus Domini semper comederit. Et manifestum est enim eos uiuere, qui corpus Domini nostri Iesu Christi attingunt. Unde timendum est ne, dum satis  quisque separatur a Christi corpore, alienus maneat a salute, ipso Domino dicente: Nisi comederitis carnem filii hominis, et biberitis eius sanguinem, non habebitis uitam in uobis . Qui enim iam peccare quieuit, communicare non desinat.

LXXuIII. Coniugatis autem abstinendum est a coitu plurimis diebus, atque orationi uacare, et sic dein ad Christi corpus accedere. Relegamus Regnorum librum, et inueniemus sacerdotem Abimelech de panibus propositionis noluisse comedere prius Dauid et pueros eius, nisi ante interrogaret utrum mundi essent pueri a mulieribus, non utique ab aliena, sed a coniuge. Et nisi eos audisset ab heri et nudiustertius uacasse ab opere coniugali, nunquam panes, quos prius negauerat, concessisset.

 LXXIX. Quantum inter propositionis panes et corpus Christi, quanta differentia est inter umbram et corpus, inter imaginem et ueritatem, inter exemplaria futurorum et ipsa que exemplari prefigurabantur! Quapropter eligendi sunt aliqui de his quibus prius homo continentius uiuat, per quem ad tantum sacramentum dignus accedere possit.

LXXX. Sacrificium pro defunctorum fidelium requie offerre, uel pro eis orare, ab apostolis traditum est. Hoc enim ubique catholica tenet Ecclesia, per totum orbem terrarum constituta: sicut et a sancto Augustino in libro Enchiridii scribitur: Defunctorum animas sine dubio pietate suorum uiuentium releuari, cum pro illis sacrificium offertur  uel eleemosyne fiunt: si tamen aliquid sibi quisque meritum preparauit, dum adhuc in corpore uiueret, ista prosint quecunque per illos fiunt, nam non omnibus prosunt, nisi propter differentiam uite quam quisque gessit in corpore. Nam pro ualde bonis gratiarum actiones sunt, pro non ualde malis propitiationes sunt, pro ualde malis, etiam si nulla sunt adiumenta mortuorum, qualescunque uiuorum consolationes sunt. Quibus autem prosunt, aut ad hoc prosunt ut sit plena remissio, aut certe ut tolerabilior fiat ipsa damnatio.

LXXXI. Hoc totum quare diximus, nisi quia omnes in uno sacrificio Mediatoris reconciliamur? Quia ipse est mediator Dei et hominum, homo Christus iehsu. Ipse caput corporis Ecclesie, una persona.  Obinde manducamus corpus eius et sanguinem eius bibimus, ut sicut illud in nos inuisceratur et traiicitur uisibiliter, sic nos in illo transformamur et inuisceramur: quia sacramentum est, mysterium est. Quid mysterium, nisi secretam et reconditam habens dispositionem? Sed quis sapiens et quis prudens hec sine spiritu Dei potest liquido comprehensa tenere, nisi ipse rerum omnium Dominus mysteriorum suorum illuminator petentibus nobis et querentibus cuncta reuelare uoluerit, sicut per Isaiam prophetam ait: Aperiam thesauros inuisos et obscuros . Et iterum euangelico ore admonet, dicens: Petite, et accipietis: pulsate, et aperietur uobis: querite, et inuenietis. Quo dicto compellit obliuiscentes, et stimulat longa pigritia torpentes, ut  nec pigri sint ad requirendum, nec desperati ad inueniendum. Nihil enim, inquit, occultum quod non manifestetur, aut absconditum quod non reueletur aut sciatur. Omni enim petenti dabitur et pulsanti aperietur, et qui querit, inuenit. Christus est panis et lac, et nos filii, qui ex ipso pascimur. Nam cum dicimus: Pater noster, qui es in celis, nec soli Patri dicimus, nec soli Filio, nec soli Spiritui sancto, sed toti Trinitati, uni Deo. Et cum dicimus: Panem nostrum quotidianum da nobis hodie, petimus ab uno Patre ut det nobis illum panem, id est, cognoscamus Filium suum Dominum nostrum Iesum Christum, qui dixit: Ego sum panis uiuus, qui de celo descendi; si quis ex ipso manducauerit, uiuet in eternum. Et utique ipse cum Patre et Spiritu sancto panis est fortibus,  qui dentes habent. Filius uero Dominus noster iehsu Christus, et panis est cum Patre in diuinitate fortibus, et ipse solus lac et in carne paruulis. Et hanc carnem manducando paruuli, et hunc sanguinem bibendo, ueniunt ad solidum cibum, quod est ipsa Trinitas unus Deus. De hoc lacte Paulus apostolus ad Corinthios scribens ait: Non potui uobis loqui, quasi spiritualibus, sed quasi carnalibus. Quasi paruulis in fide lac uobis potum dedi, non escam. Nondum enim poteratis, sed nec adhuc quidem potestis, adhuc enim estis carnales.

LXXXII. Primum ergo scire debet Christianus quod ipse Christus crucifixus, quo uelut lacte paruulos aluisse dicit Apostolus; ipsa uero caro eius, in  qua facta est uera mors eius, et uulnera confixi, et sanguis percussi, non eo modo a carnalibus quo a spiritualibus cogitantur. Carnalibus enim, ut diximus, lac est, spiritualibus cibus. Quia etsi spiritualibus [Forte, spirituales] non audiunt amplius quam [Forte, quam qui] communiter audiunt Christum, intelligunt amplius de Christo. Non equaliter mente percipitur etiam quod in fide pariter ab utrisque percipitur. Ita fit ut predicatus ab apostolis Christus crucifixus, et Iudeis esse [esset] scandalum, et gentibus stultitiam [stultitia]: et ipsis uocatis Iudeis et Grecis, Dei uirtus et Dei sapientia. Sed carnalibus paruulis id tantum credendo perientibus [Forte, experientibus], spiritualibus autem capacioribus id etiam intelligendo uidentibus. Illis etiam tanquam  lacteus potus, istis tanquam solidus cibus. Non quia illi carnales aliter in populis cognouerunt Christum, et isti aliter in cubiculis; sed a modo utrique cum palam Christus nominabatur, et audiebant omnes uno modo Christum, sed non omnes uno modo credebant; sed alii credebant, alii despectum habebant talem Deum credere, alii irridebant talem Deum esse.

LXXXIII. Sicut et hodie increduli pagani faciunt, quia Deus factus est homo. Ipsa est humilitas que displicet paganis, unde nobis insultant dicentes: Qualem Deum colitis, qui natus ex muliere est? Qualem Deum colitis, qui ab hominibus comprehensus est, et crucifixus est, et mortuus, et sepultus est? Hoc facit scandalum paganis, hoc Iudeis. Quia  in sapientia Dei non cognouit mundus per sapientiam Deum, placuit Deo per stultitiam predicationis saluos facere credentes. Quid est sapientia, nisi uerbum Patris? nisi Diuinitas? nisi Deus? Quid est stultitia, nisi caro ipsius uerbi? nisi humanitas ipsius Diuinitatis, nisi homo Christus ab ipsa sapientia susceptus? Sed stultitia dicta est, ut per ipsam stultitiam ueniant ad sapientiam, quod est Diuinitas, Deus. Sed credentes, quia placuit Deo per stultitiam predicationis saluos facere. Qui sunt credentes qui salui fiunt? Qui credunt quod ipse est uerus Dei Filius et uerus Deus, et ipse solus est adorandus, quem Iudei comprehenderunt, et crucifixerunt, et occiderunt, et mortuus est. Quia reconciliati sumus Deo per mortem Filii eius, et nunc salui erimus in uita  ipsius. Et ideo gloriemur in Deum per Iesum Christum, per quem reconciliationem accepimus. Per mortem Filii sumus reconciliati, et tamen nichil in illo aliud potuit mori nisi sola caro. Et hoc solum in illo uiderunt Iudei, quod crucifixerunt, quod occiderunt, quod mortuum est. Sed cum caro mortua est sola, Dei Filius solus mortuus est, quia solus in hoc mundo uenit, et aduentus eius ipsa caro est. Et ipsa caro exanimis iacebat mortua; sed uerbum caro factum non fuerat mortuum, quia cum carne ipsum uerbum immortale et inseparabile erat carni sue in sepulcro, sicut et uerbum caro factum in utero. Et Patri semper equalis permansit, cum in sepulcro carne mortuus iacuit, et in anima ad inferna descendit. Per carnem uenit, et ipsa uia eius caro est;  et ipse aduentus eius homo est, pro quo et laborauit ex itinere: Deus autem sempiternus, id est, diuinitas ipsius hominis, qui creauit terminos terre, non deficiet, neque laborabit, nec est inuestigatio uite eius. Attamen tanta unitate persone, ut sine dubitatione et homo qui mortuus est, credatur Dei Filius Deus uerus, et uerus Deus, uerbum Patris Filius credatur homo uerus, qui sub Pontio Pilato crucifixus, hoc ipsum Paulo apostolo attestante, qui ait: Si enim cognouissent, nunquam Dominum glorie crucifixissent. Et tamen hoc quod despectum in eo uiderunt, crucifixerunt, non hoc quod Dominus glorie est. Nam quod homo dicitur Filius Dei uerus et Deus uerus, ipse Dominus de se dicit: Nemo ascendit  in celum, nisi qui descendit de celo, Filius hominis, qui est in celo. Et tamen illum hominem, quem Deus uerbum solus assumpserat, non eum adhuc in celo imposuerat, sicut nec de celo eum secum adduxerat; sicut et de illo legitur: Filius hominis descendit de celo, et Filius Dei crucifixus est in terra. Sed hoc totum uerum est, quia ex utroque unus Christus Filius Dei est: quia ipse descendit de celo, et ipse est Filius Dei, qui sub Pontio Pilato crucifixus est in terra. Nam et diabolus, cum eum tentaret, dixit: Si Filius Dei es, dic ut lapides isti panes fiant. Et alio loco dixit: Scimus quia sis Filius Dei, qui uenisti ante tempus torquere nos.

LXXXIu. Antiquus itaque hostis Redemptorem humani generis Deum debellatorem suum in mundum  uenisse cognouit; qui tamen priusquam eum passibilem uideret, cum [Forte, eum] posse mortalia pati quem hominem uidebat, omne quod de eius diuinitate credidit, elatione sue superbie in dubium uenit. Nihil quippe humile sapiens, nisi tantum quod superbum erat, dum hominem esse humilem conspicit, Deum esse dubitauit. Unde ad tentationum argumenta se conuertit, dicens: Si Filius Dei es, dic ut lapides isti panes fiant. Quia igitur passibilem uidit, non Deum natum, sed Dei gratia custoditum credidit. Quid de hominibus dicere possumus, quanta humilitate habuit Filius Dei? cum et ipse diabolus, qui omnes tentabat ad peccandum, et aliquid suum in illis cognoscebat, et in Christo, ubi nichil suum cognouit, cum diceret: Scimus enim quia sis sanctus;  et eum Deum esse dubitauit. Et hoc humilitas faciebat, id est, humanitas quam assumpserat. Et ipsa humanitas omnes superbos et elatos scandalizabat, sicut et hodie scandalizat. Nam cum nunc omnes audiunt Christum, non omnes uno modo capiunt Christum. Nam si omnes interroges Christianos et dicas: Creditis Christum? omnes uno ore respondebunt, tam catholici quam heretici, tam boni quam mali, et dicent, Credimus. Et hoc tantum ore profitentur heretici, sed in corde aliud suspicantur esse Christum quod non est Christus. Et tamen in toto mundo bona fama resonat Christi, quia ubique est Ecclesia Christi, que legit Scripturam de Christo et laudat Christum. Et cum omnes laudem et bona se putent dicere de Christo, et tamen falluntur, quia dicunt  aliquid de Christo quod non est Christus.

LXXXu. Non potest uerum dicere de Christo de cuius ore non loquitur Spiritus sanctus, sicut ipse Dominus ait: Non enim uos estis qui loquimini, sed Spiritus Patris uestri loquitur in uobis. Deum credunt esse Deum, et bonum est; sed cum Christum hominem crucifixum non credunt esse Deum, malum est: et dicunt se Deum laudare et ei gloriam dare, sed non est uera gloria, quia falluntur. Nam et bonum putant esse quod bonum non est. Et Christum putant esse quod Christus non est. Unigenitum Filium equalem non esse Patri, non est bonum. Filium uirginis Marie non esse Dei Filium, non est bonum. ueritatis carnem non esse ueram carnem, non est bonum.  Nam inequalem Patri esse Filium Arii fides est. Quem uirgo peperit non esse Filium Dei, Elipandi fides est. ueritatis carnem non esse ueram carnem, Manicheorum fides est. Sed quia hoc totum nichil est bonum, quia hoc non est Christus, in utroque falluntur, nec dant ueram gloriam Christo, quamuis apud eos esse uideatur cum laude bona fama de Christo.

LXXXuI. Et omnes plane heretici, quos commemorare nimis longum est, qui de Christo non recte sentiunt, ideo errant quia eum non laudant ore, cum de corde uera non sentiunt. Sed cum eos catholicus reprehenderit, uicti se reddere nolunt, sed unde conuincant, nouum dogma excogitant. Sic fecerunt Arius, uel ceteri qui aliud putauerunt esse  quam erat Christus Filius Dei. Nam sicut nos sumus filii eorum, qui sic credimus in Ecclesia catholica ut illi crediderunt Christum, sic nunc sunt filii hereticorum, qui negat hominem Deum esse Christum. Noua proferunt, quia sapientes uideri uolunt. De ipsis propheta dicit: Hi sunt filii, sicut nouelle plantationum in iuuentute sua. Plantatio eorum non est uetus, sed nouella est. Non enim de ueteri lege, non est de prophetis, non est de apostolis, sed de nouis magistris est. Noui sunt, quia noua et semper de Christo excogitant. Semper iuuenes sunt. Licet multe sint hereses, tamen quotidie mutantur, et noua quotidie inueniunt. Nouerunt ipse hereses, licet ueteres sint, tamen cum quotidie doctrinam suam innouant, noui sunt. Noui enim ueterum sunt magistrorum errores, sed quotidie ipsi noua inueniunt,  quod Ecclesia non facit. Heretici uero et hereticos [hereticis] detrahunt, quorum filii sunt per doctrinam et fidem, et ipsorum uerba reprehendunt; et tamen in altero sensu ipsa dicunt, quia nouis uerbis nichil aliud quam ipsa sunt, et semper mutant, et multa sunt. Ecclesie tamen uerba non sunt multa, et ipsa non mutantur, quia firma sunt; et noua non sunt, quia ipsa tota in Symbolo sunt. Et quidquid foras symbolum est, hereticorum uerba sunt.

LXXXuII. Nam multi non intelligunt hunc sermonem quare dicatur Symbolum. Symbolum enim Grece, quod Latine dicitur indicium et collatio. Indicium est, quia indicat cui credere debeamus, id est, uni Deo Patri, et Filio, et Spiritui sancto. Super  Symbolum quid de Deo queramus, tam in ueteri quam in Nouo Testamento scriptum non inuenimus. Et collatio dicitur Symbolum, hoc est, quod plures in unum conferunt. Nam heretici singillatim sibi adueniunt, uenenum quod melle linitum afferunt, et paruulos occidunt. Hec per Spiritum sanctum uidentes apostoli, collatione facta in unum, composuerunt Symbolum, ut per ipsum falsos apostolos conuinceret Ecclesia. Nam dicunt maiores nostri quod post ascensionem Domini et Saluatoris nostri Iesu Christi, hoc symbolum, breue sibi predicationis indicium, conferendo in unum, quod sentiebant componunt; ne localiter ab inuicem discedentes, diuersum aliquid uel dissonum predicaretur his qui ad fidem Christi inuitabantur. Et hac fide proficit Ecclesia, de  qua dictum est per prophetam: Filii tui sicut nouelle oliuarum in circuitu mense tue. Hec mensa Scriptura sacra est. Panis qui comeditur, Christi corpus est. Et corpus Christi quod manducamus, non solum panem [Leg. panis] et uinum qui super altare offertur, corpus Christi est, sed et ipsum Euangelium corpus Christi est. Et cum Euangelium legimus et intelligimus, filii in circuitu mense, in una collatione sedemus, et panem celestem manducamus. Non longe sunt a mensa Christi qui omni hora dicunt: Panem nostrum quotidianum da nobis hodie.

LXXXuIII. Heretici dicuntur filie, id est molles et in fide uacillantes; de quibus dicitur: Filie eorum composite ut similitudo templi . Composite dicuntur, quia sermo hereticorum compositus  est, et sensus sordidus. Ornata habent uerba de sapientia seculari. Inde dicuntur filie circumordinate ut similitudo templi. Similitudo templi, non est templum, similitudinem habet Ecclesie. Sapientes se dicunt esse, quia uix ut rusticus hereticus dici potest. Cellaria hereticorum plena, eructantia ex hoc in illud , quia semper parati sunt ad contendendum, ut si illos tenueris in uno testimonio, ad aliud transeunt. Si in Scripturis eos tenueris, maiores proponunt, qui in diuersis prouinciis habitant, et ab ipsis hoc didicisse pronuntiant. Nam cum dicimus illis quia Pater misit Filium, sicut ipse ait: Pater, qui me misit, maior est me, respondent illi contra nos: Deus non mittitur, Deus non subiicitur,  non seruit, sed dispensatio mittitur. Si Deus ubique est, omnia in Deo sunt. Quomodo Deus ad aliquid mittitur, cum Dei sint omnia? Difficile inuenies hereticos imperitos. Omnes enim magistri instructi sunt scientia seculi. Nolunt in Scripturarum latitudine laborare; sed somniant, et stertunt in alto sopore, et eructant quod somniauerint et insuper cum audacia in libris inserunt et cum temeritate defendunt. Et hoc faciunt ut ab auditoribus suis honorentur, et ab eis non solum laudis munera, sed etiam temporale subsidium accipiant unde uiuant, dicentes eis: Si nos uobis spiritualia seminamus, dignum est ut uestra carnalia metamus. Obliuiscentes illud apostoli: Manibus nostris operabamur, ne quemquam uestrum grauaremus. Multi nescientes beatos tales  putant. Sed si beati sunt, qui non habent cum apostolis callosas ex opere manus? Qui non ingrediuntur nudi eum reti mare istius seculi, et sunt piscatores hominum? Qui non habent lutosos pedes? Non plane, quia sua querunt, non que Iesu Christi? Et ubi deprehenditur in Ecclesia ipse hereticus qui sanctitatem ostendere religionis uidetur, uitia emendat, bonum uult, malum non recipit, eleemosynas facit, captiuos redimit, hospites suscipit, humanitatem habet, nudos uestit, infirmos et incarceratos uisitat, et aliquoties semetipsum in penitentia mactat, et cetera huiusmodi similia, que numerare longum est, que uidetur facere, et tamen hereticus potest esse.

LXXXIX. Sed dices: In quo potest deprehendi  qui sit hereticus? Multa sunt: sed ex multis tria proponam, ex quibus deprehendatur a catholicis in Ecclesia. Primum in fide uera. Per fidem enim uite largitas ad homines uenit. Quod per Prophetam Deus ipse testatus est, dicens: Iustus autem meus ex fide uiuit. Apostolus Paulus ad Hebreos  dicit: »Nos autem, fratres, non sumus subtractionis in perditionem, sed fidei in acquisitionem anime. Est autem fides sperandarum substantia rerum, argumentum non parentium. Per fidem enim testimonium consecuti sunt seniores. Fide intelligimus facta esse secula uerbo Dei, ut ex inuisibilibus uisibilia fierent. Fide plurimam hostiam Abel quam Cain obtulit Deo, per quam testimonium consecutus est esse iustus, testimonium perhibentibus muneribus  eius; et per illam defunctus adhuc loquitur. Fide Enoch translatus est ne uideret mortem, et non inueniebatur, quia transtulit illum Deus. Ante translationem enim testimonium habebat placuisse Deo, sed tamen per fidem. Sine fide enim impossibile est placere Deo. Credere enim oportet accedentem ad Deum quia uere est Deus unus, et inquirentibus se remunerator sit. Fide Ne, responso accepto de his que adhuc non uidebantur, metuens habitauit arcam in salutem domus sue, per quam damnauit mundum; et iustitie, que per fidem, heres est institutus. Fide quoque uocatus Abraham obediuit in locum exire quem accepturus erat in hereditatem. Et exiens, nesciens quo iret, fide moratus est in terra repromissionis, tanquam in aliena, in casulis habitando  cum Isaac et Iacob, coheredibus repromissionis eiusdem. Exspectabat enim fundamenta habentem ciuitatem, cuius artifex et conditor Deus. Fide et ipsa Sara sterilis uirtutem in conceptione seminis accepit, etiam preter tempus etatis: quoniam fidelem credidit esse qui promiserat. Propter quod et ab uno orti sunt omnes. Et hoc e mortuo tanquam sidera celi in multitudinem, et sicut arena que est ad oram maris innumerabilis. Iuxta fidem defuncti sunt omnes isti, non adeptis repromissionibus, sed a longe eas aspicientes, et salutantes, et confitentes quia peregrini et hospites sunt super terram. Qui enim hec dicunt, significant se patriam inquirere . Et si quidem  illius meminissent regionis de qua exierunt, habebant utique tempus reuertendi. Nunc autem meliorem appetunt, id est celestem . Ideo non confunditur Deus uocari Deus eorum. Parauit enim illis ciuitatem . Fide obtulit Abraham Isaac, cum tentaretur. Et unigenitum offerebat, qui susceperat repromissiones, ad quem dictum est: Quia in Isaac uocabitur tibi semen, arbitrans quia et a mortuis suscitare potens est Deus. Unde eum et in parabola accepit. Fide et de futuris benedixit Isaac Iacob et Esau. Fide Iacob moriens, singulos filios Ioseph benedixit, et adorauit fastigium uirge eius. Fide Ioseph moriens, de profectione filiorum Isrel memoratus est, et de ossibus suis mandauit. Fide Moyses natus occultatus  est mensibus tribus a parentibus suis, eo quod uidissent elegantem infantem, et non timuerunt regis edictum. Fide Moyses grandis factus negauit se esse filium filie Pharaonis, magis eligens affligi cum populo Dei, quam temporalis peccati habere iucunditatem, maiores diuitias estimans thesauris Aegyptiorum improperium Christi: aspiciebat enim in remunerationem. Fide reliquit Aegyptum, non ueritus animositatem regis. Inuisibilem enim tanquam uidens sustinuit. Fide celebrauit Pascha ex sanguinis effusione: ne qui uastabat primitiua, tangeret eos. Fide transierunt mare Rubrum, tanquam per aridam terram. Quod experti Aegyptii, deuorati sunt. Fide muri Iericho corruerunt circuitu dierum septem. Fide Raab meretrix non periit cum incredulis,  excipiens exploratores cum pace. Et quid adhuc dicam? Deficit enim enim tempus narrantem de Gedeon, Baruch, Samson, Iephte, Dauid, Samuel, et prophetis, qui per fidem uicerunt regna, operati sunt iustitiam, adepti sunt repromissiones, obturauerunt ora leonum, exstinxerunt impetum ignis, effugerunt aciem gladii, conualuerunt de infirmitate, fortes facti sunt in bello, castra subuerterunt exterorum, acceperunt mulieres de resurrectione mortuos suos. Alii autem distenti sunt, non suscipientes redemptionem, ut meliorem inuenirent resurrectionem. Alii uero ludibria et uerbera experti, insuper et uincula et carceres. Lapidati sunt, secti sunt, tentati sunt, in occisione gladii mortui sunt. Circuierunt in melotis et in pellibus caprinis, egentes, angustiati,  afflicti, quibus dignus non erat mundus. In solitudinibus errantes, et in montibus, et in speluncis, et in cauernis terre. Et hi omnes testimonio fidei probati, non acceperunt repromissionem. Deo pro nobis melius aliquid prouidente, ne sine nobis consummarentur.«

XC. Ecce hi Patres, qui adhuc sub umbra fuerunt, quos Apostolus nominauit, per fidem salui facti sunt: et pro ipsorum descendit animabus ad inferna, et eas secum adduxit ad celos; et adhuc hodie illam repromissionem non [a 1Kb] acceperunt isti maiores. Et ubi sunt illi qui dicunt quod hi qui cum Christo resurrexerunt, cum carne et animabus in celos cum Christo ascenderunt? Non concordant Apostolo, qui hoc loco dixit: Non acceperunt repromissionem,  Deo pro nobis aliquid melius prouidente, ut non sine nobis consummarentur. Quomodo sunt cum carne in celo, si [b 1Kb] adhuc illorum repromissione sine nobis consummarentur? Aut quomodo pars corporis Ecclesie, que caput habet in celo, pars ascendit, et pars patitur adhuc, et pars iacet sepulta? Et ubi erit illud quod Ioannes in Apocalypsi dicit: uidi subter altare animas interemptorum propter uerbum Dei, et testimonium quod habebant ? Non propter aliud occisi sunt, sed propter uerbum Dei, propter uerbum incarnatum, propter testimonium quod habebant Iesu Christi, quem predicauerunt, exspectauerunt et uiderunt, cui et clamabant  uoce magna, dicentes: Usquequo, Domine sanctus et uerus, non iudicas, et uindicas sanguinem nostrum de his qui habitant in terra ? Ubi illic adiungitur: Date sunt illis singule stole albe . Que sunt singule stole albe, nisi tantum anime que adhuc desiderant corpora, ut adhuc in terram suam duplicia possideant cum omnium hominum fuerit resurrectio? Sicut scriptum est: Non prima iustorum, et secunda peccatorum, ut heretici deierant, sed una resurrectio omnium et in semel.

XCI. Quod ut uerius probem, audi quid sequitur: Date sunt illis singule stole albe, id est, letitia animarum tantum: et dictum est illis ut requiescerent tempus adhuc modicum, donec compleatur  numerus conseruorum et fratrum eorum. Sed quia non hec tractanda suscepimus, ad promissum ordinem redeamus, et quid sit uera fides, tractemus: Quia sine fide nullus placere Deo potest.

XCII. Sed quia de ueteri Testamento iam cum Apostolo diximus, et una fides est, et unum Dominum credimus, ad Nouum Testamentum, ipso Domino precedente, ueniamus. Fide ipsa uirgo angelo credidit, dicens: Ecce ancilla Domini: fiat mihi secundum uerbum tuum. Fide Elisabeth matrem Domini predicauit. Fide Simeon cognouit Dominum. Fide Anna Dominum laudauit. Fide centurio dixit: Domine, tantum dic uerbo, et sanabitur puer meus. Et Dominus miratus se sequentibus dixit: Non inueni  tantam fidem in Isrel. Et ait ei: uade, sicut credidisti fiat tibi. Aut quid dicam? Fide apostoli crediderunt. Fide ceci illuminantur. Fide diuerse ualetudines curantur. Fide mulier fimbriam uestimenti tangens, salua facta est. Ad quam iehsu dixit: Confide, filia, fides tua te saluam fecit. Fide mulier Chananea importune clamabat, dicens: Domine, adiuua me. Respondens iehsu ait: Non est bonum sumere panem filiorum et mittere canibus. Et illa dixit: Domine, nam et catelli edunt de micis que cadunt de mensa dominorum suorum. Tunc respondens iehsu, ait illi: O mulier, magna est fides tua, fiat tibi sicut credidisti. Fide gentilis populus credidit. Fide et hodie creditur. Sed multis modis fides uariatur, et fides uera putatur, que fides uera non est. Sicut multis modis Christus  unus predicatur, et Christus putatur, qui Christus non est. Sic fides putatur uera, que uera non est. Fides falsa est, que sine caritate est. Denique postquam apostoli Domino crediderunt, dixit iehsu: Pacem meam do uobis, pacem relinquo uobis. Pacem meam, non sicut mundus habet pacem. Siquidem mundi pax nostrum bellum est. Meam pacem do uobis. Bellum habete cum mundo, et meam pacem habebitis. Et in hoc cognoscent omnes homines, quia mei discipuli estis, si dilectionem ad inuicem habueritis. Tunc illi omnes hoc preceptum acceperunt a magistro, facta collatione, tantam habuerunt dilectionem, ut in duodecim illi corporibus animam facerent  unam, unum cor, et uoluntatem unam. Et qualiter crederet Ecclesia, non unus composuit Symbolum fidei, sed omnes singula uerba posuerunt. Et quod corde crediderunt dilectione demonstrauerunt. Quod heretici non faciunt: sed unusquisque sibi sapiens esse uidetur, et non requirit membra, nec collationem necesse habet; sed ad suam nouam doctrinam omnes uult inclinare. Et cum catholicus noluerit eum audire, excitatur in discordiam. In hoc deprehenditur primum quia non habet fidem rectam.

Secundo, quia non habet caritatem.

XCIII. Tertio, quia qualis ille, tales et discipuli eius. Quia omnis magister in discipulis agnoscitur, sicut et Christus in apostolis. Nam omnis magister  qui de doctrina Christi est, primum a domesticis cognoscitur qualis sit. Sicut Apostolus docuit, Domum suam bene regentem, filios habere subditos, cum omni castitate. Quia qui domum suam bene non regit, in domo Dei diligentiam habere non potest. Nam omnis qui discipulos nutrit, in tantum eos instruit in fide uera, donec Christus formetur in illis, secundum apostolum Paulum, qui dicebat discipulis: Filioli mei, quos adhuc parturio, donec Christus formetur in uobis. Item ipse: Imitatores mei estote, sicut et ego Christi. Potuerat Dominus noster iehsu Christus uno die docere discipulos suos, si uoluisset, quia ipse erat Deus, qui illis inspirare potuerat una hora quod multo tempore inspirauit. Sed pro hoc factum est, ut qui magistri Ecclesiarum esse deberent, multo  tempore per lac crescerent, et cum labore ad solidum cibum peruenirent: qui etsi multum laborauerunt, quia errauerunt et dubitauerunt; sed illorum erratio nostra est correptio, illorum dubietas nostra est firmitas. Errauit Petrus quia negauit. Dubitauit Thomas de resurrectione quia dixit: Nisi uidero, non credam. Dubitauit Cleophas et Lucas euangelista, quia dixerunt: Nos putabamus eum, quod ipse esset redempturus Isrel. Et cum non cognoscerent Christum, et interrogauerunt ab eo quare essent tristes, responderunt ei: Tu solus peregrinus factus es in Ierusalem, et non cognouisti, que facta sunt in illa his diebus? Dixit eis iehsu: Que? Responderunt, dicentes: De Iesu Nazareno, qui fuit propheta maior in opere et sermone. uides quia non estimabant eum Deum  esse, sed prophetam? Dubitauit Philippus, qui dixit: Domine, ostende nobis Patrem, et sufficit nobis. Protinus audiuit: Tanto tempore uobiscum sum, et non cognouisti me, Philippe? Qui uidet me, uidet et Patrem meum. Non credis quia ego in Patre, et Pater in me est? Hoc totum quare dico quod apostoli errauerunt? Propter hereticos, qui discipuli non fuerunt et magistri sunt. Quod si in disciplina multo tempore in collatione laborassent, ibi audissent quid dicerent. Ibi reprehenderentur, ut emendarent. Ibi corrigerentur, quo errarent, donec Christus firmaretur in eis: et sic cum grandi labore, orando et humiliando, quandoque ad solidum cibum peruenirent. Et cum peruenissent, iam dentes habentes solidum panem  manducarent; et paruulis frangerent et darent, id est, sententias, quas mente paruuli non intelligunt, ipsi ea responderent. Sed quia sibi sapientes uidentur, et pro despectu hoc facere nolunt, ideo magistri erroris fiunt, quia ueritatis discipuli esse noluerunt. Discipuli quidem fuerunt, sed de disciplina seculari. Et ideo fures et latrones in collatione Ecclesie apparuerunt, quia non per ostium, quod est Christus; sed aliunde primam cathedram ascenderunt. Et inde cognoscimus eos non esse ueros pastores, quia uocem illorum, id est eos, oues Dominice fugerunt.

XCIu. In his tribus plene deprehenduntur in Ecclesia heretici, id est, in fide, et dilectione, et disciplina. Qui enim recte credit et non diligit, demon  est. Demon credit et non diligit. Nec iste discipulus Christi est. Nam omnis qui diligit, credit. Dilectio enim tantum in bonis rebus accipitur, amor uero et in bonis et in malis esse potest, quia et mali se amant et non diligunt. Quia dilectio a duorum ligatione nomen accepit, quia sic diligit alterum sicut seipsum. Et est mensura dilectionis, in quo tota lex pendet et prophete. Diligis Deum ex toto corde, et proximum tuum sicut teipsum. Restat ergo ut qui diligit recte credat quia Symbolum recitat. Pro fide tamen solus non contendit, sicut hereticus, sed cum omni Ecclesia clamat. Hereticus tamen solus errans discurrit per terras, ut noue sue doctrine consentientes inueniat. Catholicus autem nichil nouum dicit, quia totam suam fidem in Symbolo comprehendit.  Confirmat eam, quia habet dilectionem proximi. Tunc habet et spem, cum habuerit fidem et caritatem. Fides dicta est, quia fit illud quod inter utrosque placitum est. Id est, sicut inter hominem et hominem fiat, ut nemo nemini mentiatur. Iam si mentitur quis, non est fides. Sic inter Deum et hominem: si non facit homo que promittit Deo, iam non est fides. Iam et Deus non facit que promisit homini, quia homo primus uiolauit fidem. Spes uocata quasi pes ad progrediendum. Qui promittit Deo et non pergit ad eum, non habet spem, quia non uadit. Non est ibi pes, sed depes, id est desperatio. Charitas autem Grecus sermo est, quod Latine dicitur dilectio. Hec tria sunt que in religionis cultu ad colendum Deum in omnibus perquiruntur,  id est, fides, spes et caritas. His tribus maior caritas. Quia hic inchoatur, et finem non habet. Proinde Deus caritas nuncupatur, qui finem non habet. Fides tamen et spes finem habebunt. Quia cum uidemus Deum, quem credimus, ultra quod credamus non habemus. Fides dicitur in hoc seculo, quia ueraciter credimus id quod nequaquam uidere ualemus. Nam credere iam non possumus quod uidemus. Sic spes tantum in hoc seculo est. Cum autem uiderimus maiestatem Dei, quam nobis promisit uidere, ultra quod speremus non habemus, quia quod sperabamus iam habemus. Et cum habet homo quod sperabat, quod speret non habet.

XCu. Charitas uero hic inchoat proximo. Et cum  uiderit Deum, tunc fit maior. Quia hic dilexit proximum, minor est. Sed quantum plus dilexit proximum, tantum et illic plus uidebit maiestatem Dei. Et quantum minus dilexit proximum, tantum illic minus uidebit maiestatem Dei. Et qui non dilexit, licet ieiunet, oret, res suas pauperibus eroget, ita ut nudus pro Christi nomine remaneat, uirginitatem custodiat, die et nocte in lege Domini meditetur, omnes Scripturas memoriter teneat, omni die communicet, infirmos et incarceratos uisitet, nudos uestiat, hospitibus pedes lauet, recte credat Christum Filium Dei, omnia secreta eius sciat, et angelorum linguis loquatur, et pro Christi nomine crucem ascendat, et pro Christo sanguinem fundat, maiestatem Dei uidere non potest. Sine caritate Deum nullus  catholicorum uidebit unquam. Ipsi dicturi sunt, qui ista omnia faciunt, et non diligunt: Domine, in nomine tuo prophetauimus, demones eiecimus, et uirtutes multas fecimus. Tunc respondebit illis: Discedite a me, operarii iniquitatis. Nunquam noui uos in domo Patris mei. Require nunc quid est in domo Patris. In domo Patris non fuit, id est, Ecclesie unitatem non tenuit. Fides autem illa uera appellanda est que est uera, non ficta, quam sanctus commendat Apostolus, dicens: Finis autem precepti est caritas de corde puro, et conscientia bona, et fide non ficta. Nam quia idem beatus Apostolus, gratia nos dixit saluos factos esse per fidem: quam non ex nobis, sed Dei asserit donum. Et utique uera salus non erit, ubi fides uera non fuerit. Que cum diuinitus  infunditur, sine dubio gratuita largitate donatur. Et ubi per ueram fidem ueritas fuerit credulitatis, ueritas utique comitabitur et salutis. Quisquis autem a uera fide deuiauerit, uere salutis gratiam non habebit.

XCuI. Proinde torpere non debet fidelis animus ad querendum si quid in sacramento fidei sibi uidetur ambiguum, maxime in mysterio Dominice incarnationis, per quam iustitia impiis, uita mortuis, salus infirmis et uere libertatis gratia donata captiuis. Ipse est panis noster, qui de celo descendit, et dat uitam mundo. Si quis, inquit, ex ipso manducauerit, uiuet in eternum. Panem celi dedit eis, ut Propheta ait: Panem angelorum manducauit homo.

XCuII. Sed forte dicat aliquis: Ubi inuenire  possumus hunc panem, qui de celo descendit, et manducare? Iam Dominus ad celos ascendit, quomodo manducabo hunc panem, et uiuam in eternum? Quia desidero hunc panem manducare. Et credo quod uita eterna est ipse panis, id est corpus eius. Et dico: Domine, semper da nobis panem hunc. Et in oratione, quam edocuit, oro et peto: Panem nostrum quotidianum da nobis hodie. Quid est ipse panis quem quotidie petimus? Et noster panis est; et tamen eum nisi petierimus, non accipimus. Et uere corpus est. Audi ipsum panem nostrum quotidianum. Pete. Accipe. Manduca quotidie. Legamus sanctas Scripturas, et inueniemus hunc panem. Ego corpus Iesu Euangelium esse puto, Scripturas puto doctrinam eius; et quando  dicit iehsu: Qui non comederit carnem meam, et sanguinem meum non biberit, licet spiritualiter et mysterio possit intelligi, tamen corporaliter panem, quem petimus quotidianum, uere corpus Christi, et sanguis eius, sermo scripturarum est. Et cum legimus eam, carnem Christi manducamus, et sanguinem eius bibimus. Et cum oramus, ut intelligamus ea spiritualiter, et cognoscamus Diuinitatem incarnatam. Et cum cognoscimus quod uere Filius Dei sit, et uerus Deus, et non est alter Deus preter illum, qui de uirgine natus est, et adoramus eum cum angelis, sicuti est unus cum Patre et Spiritu sancto Deus, panem angelorum manducamus. Qui Scripturam frequentat legere, ipsa littera corpus est. Sed spiritus in littera est. Habet ipsa  littera spiritum, id est intellectum. Sed tamen ipse intellectum sine littera, que corpus est, nemo intelligere potest. Qui intellectus littere non est corpus. Sed cum ceperit aliquis legere, ipsa littera, que corpus est, et eam intelligere non poterit, oret, et dicat: Pater noster, qui es in celis: panem nostrum quotidianum da nobis hodie; quousque petat, quousque intelligat. Et postquam intellexerit, interroget seniores, interroget Patres, sicut scriptum est, et ipsi eam nuntient: et tunc uidebit spiritum, si ex Deo est an non. Non se presumat ante predicare, nisi prius probauerit spiritum littere, si ex Deo est. Pensa quantum periculosus est sermo diuinus quem manducas; in ipsa communione cognosce quam communicas. Si micula ceciderit in terra  de manu sacerdotis, omnes contremiscent, et elongat se ab ipso loco ubi Eucaristia ceciderit, et queritur diligenter ut in patena reponatur, quia corpus Christi est ipsa Eucaristia, que latine dicitur bona gratia. Sic et Euangelium bona gratia dicitur. Quod si totum Euangelium quis intellexerit, et miracula crediderit que non intelligit, querat, timeat, contremiscat, non habeat despectui ipsam miculam querere et inuenire, et in patena, id est in anima fideli, ponere, quia corpus Christi est. Et anime fidelium, si uasa non essent, non diceret Propheta ex uoce Domini: Mundamini, qui fertis uasa Domini. Et de Paulo apostolo ipse Dominus dicit: uas electionis mihi est. In ipsa uasa  corpus Christi mittitur, quod est Eucaristia, siue uerbum Dei. Quod si ipsa micula, quam eucaristicam diximus, de manu sacerdotis ceciderit, et eam conculcauerit, conculcat et omne corpus Christi. Tunc non debet corpus Christi tradere, et nomen Patris habere, sed inter ceteros filios accipere, qui filii sciunt sanctum esse. Sed si de sacramento interrogentur, rationem facere nesciunt. Sic etiam de Euangelio intelligendum est. Qui pater est et Euangelium annuntiat ad quem corpus Christi diximus, et totum Euangelium bene annuntiauerit, et micula ceciderit ei quam intellexerit, et male intellecta non quesierit, sed conculcauerit, id est, cum temeritate defenderit, conculcat totum corpus Christi, id est, totum Euangelium. Tunc non debet  corpus Christi more paterno dare, sed more filiorum accipere, id est, non debet ut doctor predicare, ut discipulus accipere.

XCuIII. Qui enim recte credit de Patre et de Filio, et de Spiritu sancto non recte credit, iam nec de Patre recte credit. Qui recte credit de Filio et de Patre, et Spiritu sancto non recte credit, iam nec de Filio recte credit. Qui recte credit de Spiritu sancto, et de Patre et Filio non recte credit, iam nec de Spiritu sancto recte credit. Qui recte credit de tota Trinitate, et de sola incarnatione Filii Dei non recte credit, iam non recte credit de tota Trinitate. Sic et cum totam legem Christi obseruauerit, et in unum offenderit, iam totam legem offendit. Si cognoueris legem, cognosces et Euangelium. Quia  Euangelium sic est de lege sicut granum tritici de palea. Et nullum granum potest ad maturitatem uenire, nisi intra paleam latitauerit. Hoc est granum tritici quod in terram cecidit et non multiplicauit. Ipse est Christus, ipse est panis, quem nunc comedimus. Sed et ipsum granum medullam habet, pinguedinem habet, adipem habet unde satiamur, secundum prophete dictum: Et adipe frumenti satiat te. Pinguedo in grano est, diuinitas in carne. Granum in palea est Euangelium in lege. Est occultatum Euangelium in lege, et occultus Christus in littera. Est et occultata diuinitas in carne. Legunt carnales Iudei legem, et non intelligunt Euangelium. Legunt carnales Christiani litteram, et non intelligunt spiritum. Clamant Christiani Christum, et non intelligunt  diuinitatem. Ac per hoc glorificant se Iudei de lege; sed eam non habent, cum Euangelium non habent, quia panem non habent. Glorificant se et carnales lectores de littera in Ecclesia, sed eam non habent, quando Spiritum non habent. Glorificant se Christiani de fide, sed Christum non habent, qui diuinitatem non habent. Quamobrem nichil habet ex parte, qui totum non habet. Nam cum littera occidat, spiritus autem uiuificet, necesse est illa spiritualium interiora sermonum, spiritu uiuificante, penetrare. Uniuersam porro Scripturam, tam ueteris Testamenti quam Noui, ad intellectum allegoricum esse sumendum.

XCIX. Nam ipsa allegoria quatuor modis in Scripturis  diuinis est requirenda. Primus est secundum translationem, ut est illud: Iratus est Dominus et descendit, et similia, que ad insinuandas causas et hominum motus transferuntur ad Deum. Alia est secundum imaginationem, uel hypotyposeos, ut est illud: Homo quidam descendebat ab Ierusalem in Iericho. Et parabola uinee atque agricolarum. Ordo enim eorum que agebantur a Christo uelut imaginem persone et negotii alterius refertur impletum. Tertia est secundum comparationem, uel similitudinem, ut est illud: Simile est regnum celorum grano sinapis, et cetera. Non enim narratio, sicut in superiori exemplo contexitur, sed causarum solummodo comparatur effectus. Quartus est secundum prouerbialem modum, ut est illud Salomonis: Bibe  aquam de tuis uasis, et de tuis puteis . uult Scriptura carnalem concupiscentiam monere refrenandam esse intra iugalem licentiam. Has nostras allegorias Iudei non recipiunt. Carnales Christiani non intelligunt, et inde Christum hominem esse Deum non confitentur. Denique uelauit Moyses faciem suam, et sic est populo locutus. uelata fuit Moysi usque ad Christum bibliothece facies, et in fine huius bibliothece reuelata est. Et inde sic incipitur reuelatio Christi, quam dedit illi Deus palam facere seruis suis, que oportet fieri cito . Hec Ioanni reuelata est: que tota bibliotheca unus liber est, in capite uelatus, in fine manifestus. Qui liber duo Testamenta dicuntur, uetus et Nouum. Et unum est tanquam unus gladius ex utraque parte acutus. Et  hinc inde, id est in lege et Euangelio acuitur, ut fideles armet et interficiat infideles, sicut idem in Apocalypsi de ore Domini gladium ex utraque parte acutum egredi testatur, id est uerbum eius. Quelibet bibliotheca totus sic est intelligendus tanquam unus homo.

C. Denique homo perfectus ex tribus constat, id est anima, corpore et spiritu: sicut Apostolus dicit: Deus pacis sanctificet uos ad perfectum: et integer spiritus uester, anima, et corpus, sine querela in aduentum Domini nostri Iesu Christi iudiciumque reseruetur. Non quod altera sit anima in substantia, et alter spiritus, sicut altera substantia est anima, et altera caro, sed ipsa anima unus est idem  spiritus. Sed dum exteriorem carnem affligit homo per penitentiam, secundum Apostolum, interior anima renouatur de die in diem in cognitione Dei. Et postquam cognouerit Deum, dicitur spiritus, id est contemplatiuus seruus Dei, quia Deum contemplatur. Per uitam contemplatiuam uidet Deum, non in corpore, sed mente. Que mens sic est in actione anime sicut caput in corpore Qui spiritus sic est in actione mentis sicut oculi in capite. Et sicut homo uidet per oculos, et discernit lucem a tenebris, et in die ambulat aut operatur, quia participat lumen oculorum suorum cum lumine solis, et utrumque unum lumen est, sic ille Spiritus, qui lumen est, participat cum Christo, qui sol est, et fit unum lumen utrorumque, id est unus spiritus; sed non est ipse spiritus,  quem dicimus, cum Dei spiritu una natura.

CI. Cum dicimus lumen et lumen, quia aliud est lumen illuminans, aliud lumen illuminatum; sicut aliud est sol illuminans, aliud oculi illuminati. Qui oculi in tenebris non uident, nisi participentur lumini, aut soli, aut lucernis, qui sol Christus intelligitur. Lucerne uero Patres sancti, id est, prophete, apostoli atque doctores. Tenebre uero sunt, in quibus homo non participat luci, diabolus et angeli eius, homines mali, et peccata que facimus, pro quibus cecamur, et Deum uidere non possumus. Et tamen ille semper in lumine est, et nos uidet. Et omnes sancti qui in lumine cum eo sunt: et nos putamus quod nemo nos uidet, cum malum cogitamus aut facimus.  Et tunc non sumus cum Deo, sed Deus nobiscum est, qui ubique lumen est, licet nos in tenebris sumus, qui tunc cum diabolo et hominibus malis una tenebre sumus cum operibus illorum participamus. Sic tunc non sumus cum Deo, et ille nobiscum est: sicut cecus non uidet lumen solis, et tamen lumen solis totum corpus eius illuminat; sed sol se non mutauit, sed cecus, qui lumen sui corporis perdidit. Sic Deus se nunquam mutat, sed nos, qui lumen anime perdimus per peccatum.

CII. Hoc totum quare diximus? Quia unum hominem anima, corpore et spiritu, id exemplo bibliothece insinuare uoluimus. Qui homo tantum ex duobus substantiis constat, id est corpore et anima. Corpus habet partem mundi, unde ducit originem.  Anima uero non habet originem, quia spiritus est, et ad imaginem Dei factus est: que ex utroque unus homo compositus est. Et ipsa anima rationalis est, sicut angelus, et intelligit cum angelis: et ipse spiritus, quem supra diximus, ipse intellectus anime, hoc est superior intellectus, quod Grece dicitur anagoge, id est intellectus angelicus, per quem Deum uidet. Et cum supra tendit, fit cum Deo et angelis unus spiritus. Et cum ad corporalia flectitur, et nimis pro corpore cogitat, fit mundi amator.

CIII. Et dicitur iste mundus quia Christum odio habet. Si fuisset cum Deo erat Deus, non natura, sed gratia. Sed quia seruit mundo, id est corpori, tunc non dicitur imago Dei, sed homo. Propheta attestante,  qui ait: Et homo in honore cum esset, non intellexit. Comparatus est iumentis insipientibus, et similis factus est illis . In honore est, quando in superiori intellectu cum angelis intelligit; et pro hoc laborat, ut ad angelorum equalitatem perueniat: et panem quotidianum in nomine Iesu Patrem dare sibi postulat, ut in eternum cum illo uiuat eternus. Cum uero pro ea laborat que eterna non sunt, et terrena sunt, et corporalia sunt, et uidentur, perdet imaginem et similitudinem Dei, et comparatus est iumentis insipientibus, et similis factus est illis. Que totum una anima agit, et ipsa est que celestia concupiscit eterna et obliuiscitur temporalia. Et ipsa est que terrena lucra temporalia conquirit, et celestia obliuiscitur; et non potest celum  et terram simul lucrari, nisi unum dimiserit. Et habet ipsa anima multa nomina per actiones quas discurrit, cum sit substantia una: que dum contemplatur Deum, spiritus est. Dum sentit, sensus est. Dum sapit, animus est. Dum intelligit, mens est. Dum discernit, ratio est. Dum consentit, uoluntas est. Dum recordatur, memoria est. Dum membra uegetat, anima est. Et hec quidem dum multiplici constent appellatione, non tamen ita diuiduntur in substantia sicut in nomine, quia ista omnia una est anima. Et in parte qua se flexerit ipsius partis nomen accipit, quia partes eius sunt ista que dixi. Hoc totum pro spiritu ista diximus, ut hereticis calumniandi assertionem tolleremus. Quia unum hominem integrum atque perfectum spiritu, anima et  corpore, secundum Apostolum constare firmauimus.

CIu. Quo firmato, ad bibliothecam nostram, Deo illuminante, redeamus. Et sicut unum hominem integrum ex tribus constare diximus, et a bibliotheca nostra unum librum integrum ex tribus constare explanemus, id est, littera, tropologia et mystica intelligentia. Littera est sicut corpus hominis. Que littera ipsa est historia. Tropologia sic est sicut anima hominis Mystica intelligentia sic est sicut spiritus hominis. Corpus ergo sacre Scripture, sicut diximus, littera est. Et anima in morali sensu qui tropicus dicitur; spiritus uero in superiore intellectu angelico, qui anagoge appellatur. Corpus est littere, cum dicimus: Ambulabat Dominus. Descendit Dominus. Caput Domini, capillos, oculos, aures:  Iurauit Dominus per animam suam: et tota historia, que legitur et auditur, et syllabis comprehenditur, et litteris emendatur, et cetera huiusmodi similia, que ad exteriorem auditum pertinent, tam legentibus quam audientibus communiter, totum corpus est littere exterioris, sicut corpus est hominis exterioris. Que si omnia que leguntur secundum litteram, id est, corpus littere exterioris, sicut ad aures publicas sonat, sic ea uoluerimus intelligere, tales erimus sicut et ille qui celestia obliuiscitur, et terrena lucra sectatur, et tantum corpus suum, non animam diligit. Et tamen utrique comparati sumus iumentis insipientibus. Unam comparationem habemus, et uita sumus dissimiles, quia ille est secularis  qui mundum amat, et ego religiosus, qui litteras. Sed ab una comparatione, id est ab una lancea, occidimur, quia utrique corpora amamus, utrique corpora uidemus. Que et in ipsa historia est aliquid, quod sicut audiuimus et tenemus, et sic intelligantur sicut audiuntur. Et sic diligimus ea et obseruamus. Quod si et illa ad allegoriam reduxerimus, et uolumus ea mutare, tale est tanquam si corpus nostrum omnino occidimus, et non damus ei que necessaria sunt, sine queis corpus uiuere non potest, id est, cibo, potu, somno et uestimento. Si hec facimus, iam non erit corpus quod currat pro anima. Iam non erit anima salua que corpus suum occidit contra naturam.

Cu. Que sunt ista que diximus? Sunt heretici,  nomine Circumcelliones, qui amore martyrum semetipsos interficiunt. Tales sunt et illi lectores qui omnino animam littere a corpore nudare querunt. Nam sicut corpus stat pro se, et recipit actionis sue uicem, sic et historia aliquando per se, ut aliud non intelligatur per significationes, similitudines et figuras, nisi tantum secundum corpus littere sicut auditur. Historia est Christus Dei Filius, natus de uirgine Maria, crucifixus sub Pontio Pilato. Mortuus et sepultus. Descendit ad infernos. Tertia die resurrexit uiuus a mortuis. Ascendit ad celos. Sedet ad dexteram Dei Patris omnipotentis. Hec pro se stat sicut auditur. Non est allegoria. Non significauit alterum Christum, sicut patriarche et prophete hunc significauerunt et predicauerunt esse uenturum. Illi predicauerunt  esse uenturum. Illi predicauerunt non se, sed Christum. Christus predicauit semetipsum, missum a Patre, dicens: Sic dilexit Deus mundum, ut Filium suum unigenitum daret in mundo; ut omnis qui credit in eum, non pereat, sed habeat uitam eternam. Nos uero cum apostolis et doctoribus predicamus eum iam uenisse humilem, ut nos qualiter uiueremus doceret. Et secundo eum exspectamus in gloria maiestatis sue redire, et regulam quam posuit requirere, et unicuique secundum opera sua reddere. Hec historia, sicut auditur, ita ab omni Ecclesia creditur et tenetur. Sic etiam decem precepta legis, que in duas tabulas scripta sunt, siue decime, sicut audiuntur, ita intelliguntur et tenentur. Hoc totum corpus littere est tanquam corpus hominis.

 CuI. ueniamus ad interioris littere moralem sensum, quem tropicum diximus, quem etiam in exemplo anime posuimus, qualiter de exterioris littere corpore ad interiorem intellectum, tanquam ad interiorem animam rationalem, ascendere ualeamus. Omnis enim lector qui de historia ad moralem scientiam ascendit, et non peruenit ad spiritum littere, talis est sicut quodlibet animal, tantum constans ex corpore. Moralis scientia dicitur, id est, secundum mores: ut cum nominat Scriptura, ut puta hominem, intelliguntur eius mores, quia sensum habet et rationalis est. Cum nominat animal, ut puta bouem, intelligitur quia ungulam diuidit, et ruminat, et sub iugo est. Cum uero nominat asinum, uel quodlibet iumentum, intelliguntur eorum mores, quia ruminant  nec ungulam diuidunt. Cum nominatur camelus, intelligitur ruminare, et ungulas non diuidit. Cum nominatur porcus, intelligitur ungula diuidi, et non ruminare. Cum nominatur leo, intelligitur omnium fortissimum esse bestiarum. Sic et ursus, lupus, aut uulpecula, secundum sue nature actiones, uniuscuiusque intelliguntur mores. Sic etiam de ceteris animalibus, reptilibus siue uolatilibus, que Scriptura sacra commemorare solet. Que omnia mores hominum sunt intelligendi, ut per ipsa lector agnoscat uitam uel mores hominum intra Ecclesiam. Sed istos mores non potest discernere, nisi integer homo, id est spiritus, anima et corpus. Spiritualis homo omnia iudicat: ipse autem a nemine iudicatur. Nam sicut spiritualis nomen trahit a spiritu, sic animalis  ab anima. Et animalis homo non percipit ea que sunt spiritus Dei, ut ait Apostolus. Sic etiam carnalis nomen trahit a carne, secundum Apostoli dictum: Cum audio rixas inter uos, nonne carnales estis, et secundum hominem ambulatis? Nihil prodest lectori, si totam bibliothecam memoriter recitet, et moraliter interpretetur, si non peruenerit ad spiritum. Quare? Quia non est integer homo, id est spiritualis, sed tantum animalis et carnalis est. Ad hunc spiritum nemo potest uenire, nisi ab actione exteriori uacauerit, et uitam contemplatiuam tota mentis sue intentione secutus fuerit. Nam quilibet carnalis potest omnem bibliothecam legere et recitare; potest etiam eam et moraliter interpretari, et dicere: Ecce quid  significauit Ne, qui arcam in diluuio erexit. Quid Abraham, Isaac et Iacob. Quid Ioseph uenditus in Aegypto. Quid Moyses, qui eduxit populum de terra Aegypti. Quid Iosue, qui eis terram repromissionis diuisit. Quid Dauid, rex et propheta. Quid prophete significauerunt, nisi hi omnes Christum? Potest et dicere: Ecce quid significant sol, luna et stelle. Quid mare et pisces. Quid flumina et fontes. Quid montes et colles. Quid herbe et arbusta.

CuII. Et quia pleraque, siue in bonam partem siue in malam, duobus modis intelligenda sunt, secundum Scripturas potest facere rationem. Attamen cum uenerit, et de animalibus disputare ceperit, quid significent uolatilia, quid reptilia, quid quadrupedia, quid animalia munda, quid immunda; quid bestia, id  est, leones, ursi, lupi, uel uulpecule, quid greges ouium uel uaccarum, aut columbe, uel galline. Iam hic non discernit quid sit lupus, aut quid ouis, cum fortasse et ipse lupus est et solus in tenebris ambulat ululando, et oues que ingresse sunt sub pastore, defossat et spargit. Nam lupus, aut ursus, aut quelibet bestia que carne uescitur, non est sub pastore, nec in domo creatur, nec in grege ambulant, nec munda sunt, nec cibo hominum apta sunt. Animalia uero quelibet munda in grege ambulant, et sub pastore sunt. Includuntur et a bestiis defenduntur, et ad cibos hominum apta sunt. In hoc cognoscimus hunc interpretem, si lupus an ouis sit. Nam si ouis est, in grege est, in multitudine est, in simplicitate est, sub pastore est. Includitur in ouile, herbas Scripturarum  manducat, non carnem fratris sui. Cibus domini sui est, a quo regitur et custoditur. Illius qui dixit: Meus cibus est ut faciam uoluntatem eius, qui misit me, ut perficiam opus eius. Nam si in grege non ambulat ouium, id est in multitudine monachorum, licet totam bibliothecam recitet, et secundum mores interpretetur, non est ouis, sed lupus solitarius. Bestia est. Foras domum est. Oues Dominicas inuenit. Non interpretatur Scripturas, quod auditis; sed ululat, quia non tractat. Quid facit? Non eum uidemus aliquid mali facere? Non credatis. Hypocrita est. Pellem ouinam in superficie gestat. Nam sub pelle lupus est, id est, sub littera hereticus est. Homo integer non est. Anima tantum et corpus est. Spiritus non est, ab spiritu separatus est. Omnes ita  separare uult, diuidere uult, sicut ille diuisus est. Scindere uult, sicut ille scissus est. Spargere uult, sicut ille sparsus est. Et ideo deforis uenit, et de domo uult rapere, quia non est ouis, sed lupus. Nam cum leguntur in Scripturis animalia siue munda, siue immunda, allegorice mores hominum intelligendi sunt, non secundum corpus littere, ut audiuntur. Nam si oues non essent et lupi in Ecclesia, non diceret Dominus discipulis suis: Ecce ego mitto uos sicut oues in medio luporum. Estote ergo prudentes sicut serpentes, et simplices sicut columbe . Precepit nobis Dominus ut habeamus simplicitatem columbe, et in una ambulemus classe, ne cuiusquam fraudibus machinemus. Habeamus et serpentis  astutiam, ne alicuius supplantemur insidiis.

CuIII. Hoc totum quare diximus? quia unum hominem integrum, tanquam unam bibliothecam exponere inchoauimus: et in ipsam bibliothecam, que sicut unus homo, ita est, quo facilius intelligatur, more hominis exponenda est. Nam illa integra est, et homo sine illa integer non est. Et nemo ad Christum sine illa peruenire potest, quia ipse liber perfectus est. Diximus de corpore littere, tanquam de corpore hominis. Diximus de morali scientia, id est ratione morum: de interiori ratione littere, per quod cognoscuntur mores hominum.

CIX. Dicamus de spiritu littere, ubi inuenitur Deus, sicut et de spiritu hominis diximus, qui uidet Deum. Hec omnia que supra diximus, siue que dicere  habemus, tam ueteris quam Noui Scriptura Testamenti, ad intellectum allegoricum accipiendum admonet nos uel illud quod in ueteri Testamento legimus: Aperiam in parabolis os meum: loquar enigmata antiqua . uel illud quod in Nouo Testamento scribitur, cum dicit: Hec omnia locutus est iehsu in parabolis ad turbas: et sine parabolis non loquebatur eis . In parabolis enim et credentes discipulos docebat, et incredulos aduersarios conuincebat. Nam sermo diuinus, id est prophetarum et apostolorum, talem habet consuetudinem ut illa que uilia sunt et carnalia deforis ostendat, ut omnes, tam carnales quam spirituales, qui legerint uel audierint, in plano habeant. Illa uero que spiritualia sunt et speciosa, intus lateant, ne illa  celestium archangelorum dignitas omnibus indiscrete pateret, et sanctum canibus, et margaritas porcis exponeret. Et quia exterior littera, id est historia, quod est eloquentia, argenti nomen interpretatur, et intelligentia spiritualis auri nomine intelligitur, et unus Spiritus sanctus utrasque dictauit: ut uere ad illius columbe deargentate modum, cuius posteriora specie aurei splendentis irradiant: ita Scripture diuine que plane sunt in littera argento fulgerent, et occultiora sub littera auro rutilarent. Recte itaque diuina dispensatione prouisum est, ut illa eloquiorum argenti castitas, a promiscuis omnium oculis absconsa, quasi aliquo uelamine pudicitie, ipsa scriptura contegeretur, celestibus obumbrata mysteriis,  sicut secreto suo ipsa diuinitas occultabatur. Nam tunc manifestata est illa angelica scientia, que absconsa latebat sub littera, quando ipsa Diuinitas per carnem est manifestata. Hic enim in interiori littera, id est spiritu, inueniuntur illa Domini interiora templa: hic illa sancta sanctorum, ut iam qui ibi ingreditur, cum Domino loquatur; sicut in Canticis canticorum ex uoce sponse, que est anima, dicitur: Surgam, et circuibo ciuitatem, per uicos et plateas queram quem diligit anima mea. Quesiui illum, et non inueni . Ac si aperte dicat: Consideraui omnem gloriam presentis seculi; inspexi congregationes infidelium, et diuersas sectas philosophorum, sed neque illic inueni quem diligit anima mea. Id est, cum pertransissem huiusmodi homines qui  apud seculum uaria scientia clari putantur, et cum eorum superstitiosis adinuentionibus restitissem, eorumque stultam sapientiam reprehenderem, inueni quem diligit anima mea. In me est enim apostolus ille qui de talibus dicit: Sapientiam loquimur inter perfectos. Sapientiam autem non huius seculi, neque principum seculi, qui destruuntur: sed loquimur Dei sapientiam in mysterio, que abscondita est, quam predestinauit Deus ante secula in gloriam nostram. Et quia ipsa sapientia, que Christus est, apud tales non inuenitur, quid sequitur audi: Quam nemo principum huius seculi cognouit. Si enim cognouissent, nunquam Dominum glorie crucifixissent: sicut scriptum est: Quod nec oculus uidit, nec auris audiuit, nec in cor hominis ascendit, quod preparauit Deus his  qui diligunt eum. Et quia, dimissis et expulsis tabulis, inuenit anima quem diligit, audi quid sequitur: Nobis autem reuelauit Deus per spiritum suum. Spiritus enim omnia scrutatur, etiam profunda Dei. Omnis autem disciplina religionis ex illo duplici scientie fonte emanat. Id est, que actiua et contemplatiua uita dicitur. Actiua, in qua mores suos emendat. Contemplatiua uero in contemplatione celestium et diuinarum Scripturarum disputatione uersatur. Que non potest uenire ad spiritum, nisi per historiam, que est corpus littere, tanquam corpus hominis; deinde ascenderit ad moralem scientiam, que sic est in historia tanquam anima hominis in corpore; deinde ascenderit ad spiritum, qui sic est in morali scientia, ubi Deus inuenitur, sicut spiritus est in  anima ubi Deus uidetur.

CX. Ecce hominem integrum, corpore, anima et spiritu. Ecce et librum integrum, historia, tropologia et mystica intelligentia. Ecce et Christum integrum, uerbum, anima et caro. Si ex tribus unum subtraxeris homini, aut carnem, aut animam, aut spiritum, homo integer non est. Et cum integer non fuerit, pecus erit, quia in sola anima et carne remansit. Sic et huic libro. Si ex tribus unum subtraxeris, aut historiam, aut tropologiam, aut spiritualem intelligentiam, unde uiuas non habes, quia Christum non habes. Hec Scriptura corpus Christi est. Et ipse corpus panis noster est. Hic est liber in ore dulcis et in uentre amarus. Quia cum predicatur est dulcis,  et cum facere ceperimus quod ibi scriptum est, sine amaritudine penitentie facere non possumus. Et cum hanc Scripturam obseruamus et recte intelligimus, et recte toto corde laboramus, et oramus panem nostrum quotidianum, petimus, accipimus, et manducamus. Tunc et nos integri, et librum integrum manducamus; et corpus nostrum, quod est corpus Christi cum Christo capite iungimur qui integer et perfectus, et cum illo una persona sumus. Nam si de tribus substantiis Christi unam subtraxeris, id est, non eam esse Christum dicis, totum Christum negas, negas Patrem et Spiritum sanctum. Et cum in unam substantiam Christi offendis, offendis in Deo, quia Deus est Christus. Et cum in Deo offendis, amplius quod offendas non habes. Sed tunc offendis Deum,  quando hunc librum non manducas. Quod si in Euangelio non offenderis, quod corpus est Christi, nec in Christo offendis, quia corpus eius manducas.

CXI. Si quando audimus sermonem Dei, et sermo Dei, et caro Christi, et sanguis eius in auribus nostris infunditur. Et nos aliud cogitantes, in quantum periculum incurrimus? et saporem illum dulcedinis quam gustamus perdimus, et non sapit sicut est. Et actione qua fuerit mens nostra occupata, ut puta in cibo lautiore aut in potu, aut in uestimento, aut in qualibet re corporali, quod eternum est, talem saporem nobis facit in palato cordis nostri ipse sermo diuinus, qui est panis noster, qualis et ipsa actio est mentis nostre. Sic enim tradunt Iudei quoniam manna quando comedebant, secundum uoluntatem  uniuscuiusque, sic sapiebat in ore. uerbi causa. Qui manna comedebant, si desiderabant poma, si uuam, si cucumeres, si cepas, si allia, si panem, si carnes, secundum qualitatem et uoluntatem comedentis, ita sapor in manna erat: sic et in carne Christi, qui est sermo doctrine, hoc est, Scripturarum sanctarum interpretatio, sicut uolumus, ita et cibum accipimus. Si spiritus es, inuenies refrigerium, quia manducas adipem pinguissimum, quod est Diuinitas, et impinguas temetipsum. Si peccator es, aut superbus, et cetera, que non pertinent ad spiritum, inuenies tormenta. Hic liber ipse Christus est intus et foris scriptus, de quo Apocalypsis Ioannis dicit: Et uidi super dexteram sedentis in throno librum scriptum intus et foris, signatum sigillis septem. Et uidi angelum fortem  predicantem uoce magna: Quis est dignus aperire librum, et soluere signa eius? Et nemo poterat, neque in celo, neque in terra, neque subtus terram aperire librum, neque respicere illum. Et ego, inquit, flebam multum, quod nemo dignus inuentus est aperire librum, neque uidere illum. Et unus de senioribus dixit mihi: Ne fleueris, Ioannes: ecce uicit leo de tribu Iuda, radix Dauid, aperire librum, et septem sigilla eius .

CXII. Angelus fortis qui clamabat, omnis Scriptura sacra erat. Unus de senioribus, qui Ioanni, Noli flere, dicebat, totum corpus prophetarum erat, qui consolabantur Ecclesiam, quam Ioannes in sua persona prefigurabat, quod solus Christus de tribu  Iuda, radix Dauid, redimeret eam. Nam nullus alter inuentus est, neque angelus in celo, neque homo uiuens in terra, neque sepultus subtus terram, qui possit soluere hunc librum signatum sigillis septem, et aperire Scripturas bibliothece. Ubi est Elipandus, qui Christum sibi similem fingit et dicit: »Et Christus adoptiuus, et nos adoptiui. Et ille Christus, et nos Christi. Et ille paruulus, et nos paruuli. Et ille seruus, et nos serui.« Hic dicit: Nullus est inuentus, qui dignus sit aperire librum, et soluere septem signacula eius. Quo modo est adoptiuus cum adoptiuis, qui unus liber est? An forte duos libros credis, unus qui litteras contineat, alter qui intellectum? Sed hic nos non poteris eludere, quia unus [Leg.  nullus] liber sine littera est, et nulla littera sine intellectu. Et littera in libro aperto legitur, ut quod legitur intelligatur. Et cum intellexerit, iam gaudet, quia quod foris legebat intus inuenit. Et qui conciderit ipsum librum, paginam et litteram concidit, intellectum littere concidere non potuit. Et tamen et littera exterius et intellectus interius unus liber est, et sine utroque esse non potest. Tunc si preuales, separa. Sed plane hoc facere non poteris. Sic est Christus liber noster exterius pagina; et littera quod est homo, corpus et anima. Intus diuinitas, tanquam intellectus in littera. Quem librum Iudei concidere potuerunt, intellectum tamen, quod est diuinitas eius, nec concidere, nec separare potuerunt.

CXIII. Septem signacula huius libri erunt. Primum,  corporatio in utero uirginis. Secundum, natiuitas. Tertium, passio. Quartum, mors. Quintum, resurrectio. Sextum, gloria. Septimum, regnum. Hec ergo signacula Christus, dum pro homine cuncta complet, omnia que in Scripturis erant clausa atque signata aperuit atque designauit. Hic est ille: Liber intus et foris scriptus. Hic secretus et publicus. Hic apertus et occultus. Hic superioribus paginis uidendus, interioribus non uidendus. Foris comprehensibilis, intus incomprehensibilis. Foris scriptus est, cum propheta dicit: uidimus eum, et non erat aspectus. Intus scriptus cum ipse propheta dicit: Generationem autem eius quis enarrabit? Foris scriptus est, cum Pater dicit: Filius meus es tu: ego hodie genui te. Intus scriptus est, cum Propheta dicit:  Speciosus forma pre filiis hominum. Foris scriptus est, cum Pater dicit: Pete a me, et dabo tibi gentes hereditatem tuam, et possessionem tuam terminos terre. Intus scriptus est, cum Pater dicit: Eructauit cor meum uerbum bonum. Foris scriptus est, cum Filius dicit: Deus Deus meus, quare me dereliquisti?  Intus scriptus est, cum ipse Filius dicit: Longe a salute mea uerba delictorum meorum, id est, longe a diuinitate iniuria humanitatis. Foris scriptus est, cum euangelista ait: Liber generationis Iesu Christi, filii Dauid, filii Abraham. Intus scriptus est, cum Pater dicit: Ex utero ante luciferum genui te. Foris scriptus est, cum propheta dicit: Iurauit Dominus, et non penitebit eum; tu es sacerdos in eternum, secundum ordinem Melchisedech. Intus  scriptus est, cum euangelista dicit: In principio erat uerbum. Foris scriptus est, cum Isaias dicit: Ecce uirgo accipiet in utero, et pariet filium, et uocabunt nomen eius Emmanuel . Intus scriptus est, cum Filius dicit: Qui me uidet, uidet et Patrem meum. Foris scriptus est, cum Mattheus dicit: Christi autem generatio sic erat. Cum desponsata esset mater eius Maria Ioseph. Intus scriptus est: Inuenta est in utero habens de Spiritu sancto. Quid utique habens, nisi uerbum Deum? uerbum carnem factum in muliere, factum sub lege.

CXIu. Foris scriptus est, cum apostoli, interrogati quis esset Dominus, dicerent: Prophetam, alii Isaiam, alii Ieremiam, alii Ioannem Baptistam, alii  autem unum ex prophetis. Intus scriptus est, cum Petrus exclamat: Tu es Christus Filius Dei uiui. Foris scriptus est, cum ad Lazarum lacrymatur et ubi posuissent eum interrogat. Intus scriptus est, cum uoce magna clamat: Lazare, ueni foras. Foris scriptus est, cum Martha dicit: Domine, si fuisses hic, frater meus non fuisset mortuus. Intus scriptus est, cum Dominus dicit: Resurget frater tuus. Foris scriptus est, cum Martha hec dubitat credere, cum dicit: Scio quia resurget in resurrectione in nouissimo die. Intus scriptus est, cum Dominus dicit: Ego sum resurrectio et uita. Qui credit in me, etsi mortuus fuerit, uiuet. Tunc cognouit mulier sapientiam que latebat in libro. Exclamauit ut Petrus, et dixit: Credo, Domine, quia tu es Christus Filius Dei, qui in hunc  mundum uenisti. Foris scriptus est, cum cecus transeuntem clamat, ut uideat. Intus scriptus est, cum stat. Foris scriptus est, cum ex sputo lutum facit, et linit oculos eius. Intus scriptus est, cum lauit, et uidit. Foris scriptus est, cum ipse cecus eum prophetam esse dicit. Intus scriptus est, cum eum Filium Dei credidit et adorauit. Foris scriptus est, cum Ioannes dicit: Ecce Agnus Dei. Intus scriptus est: Ecce qui tollit peccata mundi. Foris scriptus est. Cuius non sum dignus corrigiam calceamenti soluere. Intus scriptus est: Ego testimonium perhibeo quia hic est Filius Dei. Foris scriptus est, cum Ieremias dicit: Quasi agnus mansuetus portatus ad uictimam. Intus scriptus est, cum idem dicit: Hic est Deus noster, et non estimabitur alius preter eum. Foris scriptus  est, cum ipse dicit: Post hec in terris uisus est et cum hominibus conuersatus est. Intus scriptus est, cum ipse de se dicit: Ego sum Alpha, et Omega, principium et finis. Foris scriptus est, cum idem dicit: O Domine, ego seruus tuus, et filius ancille tue. Intus scriptus est, cum ipse dicit: Sicut Pater suscitat mortuos et uiuificat, sic et Filius quos uult uiuificat. Foris scriptus est, cum Pater dicit: Ecce seruus meus, suscipiam eum. Intus scriptus est, cum Filius dicit: Omnia que habet Pater mea sunt. Foris scriptus est, cum Filius ad Patrem dicit: De uentre matris mee Deus meus es tu. Intus scriptus est, cum per Zacariam ipse de se Filius dicit: Ecce ego mittam manum meam super uos, et depredabuntur qui depredauerunt uos. Et scietis quia ego sum Dominus Deus omnipotens.  Et qui misit me Dominus omnipotens est.

CXu. Foris scriptus est, cum ipse Patri dicit: Salua me de ore leonis. Intus scriptus est, cum ipse in Euangelio pro discipulis dicit: Pater, uolo ut ubi sum ego, et ipsi sint mecum. Non dixit, Peto. Foris scriptus est, cum in naui dormit. Intus scriptus est, cum uentis imperat. Foris scriptus est, cum ieiunat et esurit. Intus scriptus est, cum de paucissimis panibus multa millia hominum satiat. Foris scriptus est, cum a Iudeis potator uini dicitur. Intus scriptus est, cum de aqua uinum facit. Foris scriptus est, cum dicit: Pater maior me est. Intus scriptus est, cum dicit: Ego et Pater unum sumus. Foris scriptus est, cum Pater dicit: Hic est Filius meus dilectus,  in quo mihi bene complacui: ipsum audite. Intus scriptus est, cum Filius dicit: Nemo nouit Filium nisi Pater: neque Patrem quis nouit nisi Filius, et cui Filius uoluerit reuelare. Foris scriptus est, cum Isaias dicit: Dicite, filie Sion: Ecce rex tuus ueniet tibi iustus, et Saluator, pauper, sedens super asinum indomitum. Intus scriptus est, cum idem propheta dicit: Tunc aperientur oculi cecorum, et aures surdorum audient. Tunc saliet claudus quasi ceruus, et clausa erit lingua balborum. Foris scriptus est, cum ipse per Ieremiam dicit: Preuaricatione preuaricata est in me domus Iuda; negauerunt me, et dixerunt: Non est ipse. Intus scriptus est, cum dicit: Si cognouissetis me, utique et Patrem meum cognouissetis. Foris scriptus est, cum per Isaiam dicit: Cognouit bos  possessorem suum, et asinus presepe domini sui: sed Isrel me non cognouit: et populus meus me non intellexit. Intus scriptus est, cum per Salomonem dicit: Ante omnem creaturam ego ex ore Altissimi processi. Foris scriptus est, cum Isaias dicit: Et nos putauimus eum quasi leprosum, et percussum a Deo et humiliatum. Intus scriptus est, cum idem propheta dicit: Oblatus est, quia ipse uoluit. Generationem autem eius quis enarrabit? Foris scriptus est, cum propheta dicit: Radix Iesse, qui stat in signum populorum. Intus scriptus est, cum dicit: Ipsum gentes deprecabuntur. Foris scriptus est, cum Isaias dicit: Egreditur uirga de radice Iesse, et flos de radice eius ascendit. Intus scriptus est, cum angelus uirgini dicit: Quod nascetur ex te sanctum uocabitur Filius Dei.  Foris scriptus est, cum idem angelus dicit: uocabitur nomen eius iehsu. Intus scriptus est, cum dicit: Filius Altissimi uocabitur. Foris scriptus est: Et dabit illi Dominus Deus sedem Dauid patris eius. Intus scriptus est: Et regnabit in domo Iacob in eternum: et regni eius non erit finis. Foris scriptus est, cum Isaias dicit: Paruulus natus est nobis. Intus scriptus est, cum ipse dicit: Filius datus est nobis. Foris scriptus est, cum dicit: Et factus est principatus eius super humerum eius. Intus scriptus est, cum idem dicit: Et uocabitur nomen eius Admirabilis, Consiliarius, Deus, Fortis. Foris scriptus est, cum propheta dicit: Et requiescet super eum Spiritus Domini, Spiritus sapientie et intellectus, Spiritus consilii et fortitudinis. Spiritus scientie et pietatis. Et repleuit eum  spiritu timoris Domini. Intus scriptus est, cum Filius de ipso Spiritu sancto dicit ad apostolos: Accipite Spiritum sanctum. Foris scriptus est, cum ipse Filius dicit Iudeis: Si non uenissem, et locutus uobis non fuissem, peccatum non haberetis. Intus scriptus est: Qui me odit, odit et Patrem meum. Foris scriptus est, cum idem dicit Filius: Expedit uobis ut ego uadam ad Patrem. Si enim non abiero, Paracletus non ueniet ad uos. Intus scriptus est cum dicit: Mittam eum ad uos. Foris scriptus est: Ille me clarificabit. Intus scriptus est, cum dicit: Ille de meo accipiet, et annuntiabit uobis. Foris scriptus est, cum dicit: Pater, uenit hora: clarifica Filium tuum, ut Filius tuus clarificet te: sicut dedisti ei potestatem omnis carnis: ut  omne, quod dedisti ei, det eis uitam eternam. Intus scriptus est, cum dicit: Hec autem uita eterna, ut cognoscant te solum et uerum Deum, et quem misisti Iesum Christum. Foris scriptus est, cum angelis, et parentibus minoratur. Intus scriptus est, cum angelorum et hominum Dominus inuenitur. Foris scriptus est, cum a diabolo tentaretur. Intus scriptus est, cum ei angeli ministrant. Foris scriptus est, cum eum mater eius et fratres foris stantes uidere querunt. Intus scriptus est, cum extendens manum super apostolos dicit: Ecce mater mea, et hi fratres mei, qui faciunt uoluntatem Patris mei qui in celis est.

CXuI. Foris scriptus est, cum dicit: De die autem et hora illa nemo scit, neque angeli celorum, neque Filius, nisi solus Pater. Intus scriptus est, cum dicit:  Dies ultionis in corde meo. Foris scriptus est, cum filiis Zebedei dicit: Sedere autem ad dexteram meam, non est meum dare uobis, sed quibus paratum est a Patre meo. Intus scriptus est, cum dicit: Sedebitis super thronos, iudicantes duodecim tribus Isrel. Foris scriptus est, cum dicit pro discipulis: Pater, sanctifica eos in ueritate. Intus scriptus est, cum dicit: Et ego pro eis sanctifico meipsum, ut sint et ipsi sanctificati in ueritate. Foris scriptus est, cum dicit: Si quis sitit, ueniat ad me, et bibat. Intus scriptus est cum dicit: Qui credit in me, flumina de uentre eius fluent aque uiue. Foris scriptus est, cum dicit: Qui credit in me, non in me credit, sed in eum qui misit me. Intus scriptus est, cum dicit: Ego sum lux mundi. Qui sequitur me, non ambulat in tenebris, sed habebit lumen uite. Foris  scriptus est, cum dicit: Ego non iudico quemquam. Est qui querat, et iudicet. Intus scriptus est, cum dicit: Neque enim Pater iudicat quemquam: sed omne iudicium dedit Filio, ut omnes honorificent Filium sicut honorificant Patrem. Qui non honorificat Filium, non honorificat Patrem qui misit illum. Foris scriptus est, cum dicit: Omnis qui me negauerit coram hominibus, negabo ego et eum coram Patre meo qui in celis est. Intus scriptus est, cum dicit: Qui autem me confessus fuerit coram hominibus, confitebor et ego eum coram Patre meo qui est in celis. Foris scriptus est, cum Daniel dicit: Aspiciebam, et ecce cum nubibus celi, quasi Filius hominis ueniebat. Intus scriptus est, cum dicit. Omnis populus, tribus ac lingue ipsi seruient. Potestas eius potestas eterna, quod non  auferetur: et regnum eius, quod non corrumpetur. Foris scriptus est, cum Isaias dicit: Ecce intelligit seruus meus. Intus scriptus est, cum Dauid dicit: Quis in nubibus equabitur Domino? aut quis similis erit Deo inter filios Dei? Foris scriptus est, cum ipse per Salomonem dicit: Dominus creauit me in initio uiarum suarum in opera sua. Intus scriptus est, cum dicit: Ante colles ego parturiebar. Foris scriptus est, cum apostolus dicit: Ut sit ipse primogenitus in multis fratribus. Intus scriptus est, cum ipse Filius de se dicit: Sic dilexit Deus mundum, ut Filium suum unigenitum daret; ut omnis qui credit in eum, non pereat, sed habeat uitam eternam. Foris scriptus est, cum Paulus dicit: Quia Deus Filio suo proprio non  pepercit: sed pro nobis omnibus tradidit illum. Intus scriptus est, cum idem apostolus de ipso Filio dicit: Quod autem nunc uiuo in carne, in fide uiuo Filii Dei qui dilexit me, et semetipsum tradidit pro me. Foris scriptus est, cum Filius de se dicit: Non enim misit Deus Filium suum in mundum, ut iudicet mundum, sed ut saluetur mundus per ipsum. Intus scriptus est, cum Paulus dicit: Gratia uobis, et pax a Deo Patre nostro et Domino Iesu Christo, qui dedit semetipsum pro peccatis nostris, ut nos eriperet de presenti seculo nequam, secundum uoluntatem Dei et Patris nostri, cui est gloria in secula seculorum.

CXuII. Et quia una uoluntas et una potestas est Patris, et Filii, et Spiritus sancti, et Pater misit Filium, secundum quod minor est: et Filius ipse se  misit, secundum quod equalis est: et Pater tradidit, et dedit Filium, secundum quod minor est: et Filius tradidit, et dedit semetipsum, secundum quod Patri equalis est. Sed, ut loquebamur, foris scriptus est liber iste, cum flagellatur et ceditur. Intus scriptus est, cum infirmis sanitatem prestat. Foris scriptus est, cum affligitur cruci. Intus scriptus est, cum paradisum latroni promittit in cruce. Foris scriptus est, cum spiritum moriens secundum rationem humane carnis emittit. Intus scriptus est, cum in passione sol fugit, dies absconditur, terra concutitur. Foris scriptus est, cum sepelitur. Intus scriptus est, cum tertia die sepulcri liminibus remotis erumpit in lucem. Foris scriptus est, cum apostolis clauorum et lancee uulneribus ostensis, escam etiam postulat.  Intus scriptus est, cum inter eosdem apostolos clausis ostiis apparet, qui intra se uisus non fuisset.

CXuIII. Sed miro modo, cum interior Scriptura libri magis obscura sit, amplius hominum mentes turbat exterior. Et uidemus illa que uideri per hominem non possunt: ita, que possunt per hominem uideri, noua ratione non uident. Nam et ipsi Manichei in Diuinitatem credunt: equalem Deo Patri Filium, et eum ueram carnem habere non confitentur; et mira peruersitate, quod uident negant, et quod non uident confitentur. Inuisibilem in uirtutibus recognoscunt; uisibilem in homine, quod plus possibile esse debuit, non agnoscunt. Sic Elipandus cum sua doctrina equalem Deo Patri Filium confitetur in diuinitate, et eum Dei Filium negat in humanitate:  et sibi eum similem deputat, et insaniendo in tantam prorupit peruersitatem, ut nullam inter se et hominem Dei Filium, Deum uerum, differentie faceret distinctionem, cum diceret: »Et ille Christus, et nos christi. Et ille adoptiuus, et nos adoptiui. Et ille paruulus, et nos paruuli. Et ille seruus, et nos serui: quia non per illum uisibilia et inuisibilia facta sunt.« Mira peruersitate incredulitatis eius interiorem partem libri confitetur, et exteriorem partem libri negare non erubescit, cum ex utroque unus sit liber. Et cum exteriorem partem libri negat, et interiorem non habet. Quia nullus lector sine libro intellectum interioris libri inuenire potest. Nam qui dicit: Solum interior pars est liber, exterior non est; quid iste uult dicere,  uidet neget, et illa que non uidet confingat, et aperta fronte Ecclesiam illudat? Sed non potest nos illudere, quia libri exteriorem partem nobis relinquit, et ille uacuus abscedit. Ipsi et interiorem partem libri habemus, qui exteriorem partem tenemus, cum beatus Ioannes et inuisibilem et uisibilem librum, intus et foris scriptum, id est, Deum, et hominem breui quasi charactere significauerit. Sic enim ait: Quod fuit ab initio, fratres, quod audiuimus. Ecce libri illius interiorem partem. Aperi nunc oculos, et uide quid sequitur: Et uidimus oculis nostris, et manus nostre palpauerunt de uerbo uite. Ecce libri pars exterior, que oculis et manibus subiecta hominum et uideri et tractari potest. Hanc partem libri exterioris Elipandus ignorat. Ille apertus  liber est in tantum, ut etiamsi totus mundus in eo uoluisset credere, etsi litteras ignorasset, solummodo qui eum imitatus fuisset, nullus perire poterat. Quod si mendacium dicimus, qui apostoli rustici qui in eo crediderunt et eum imitati sunt, nullus ex eis periit, nisi unus filius perditionis Iudas, qui eum non Deum sed hominem credidit? Nam cum Dominus diceret et crimen in numeros mitteret, unus uestrum me tradet, ut quem remorderet conscientia, penitentiam ageret, omnes tremefacti dixerunt: Nunquid ego sum, Domine? Et hoc Petrus dixit: Nunquid ego sum, Domine? Iacobus dixit: Nunquid ego sum, Domine? Ioannes dixit: Nunquid ego sum, Domine? Sic et ceteri dixerunt. Iudas uero, quantum erat superbus et elatus, despectum habuit Dominum  nostrum Iesum Christum. Noluit dicere, Domine: sed dixit: Nunquid ego sum, Rabbi? Nunquid ego sum, magister? Aperte apparet quod non Christus in eo habitabat, sed ille qui dixit: In celum ascendam, super altitudinem nubium ponam thronum meum ab aquilone, et ero similis Altissimo. Cur despectum habuit dicere Domino Deo, Domine, sicut ceteri dixerunt: sed dixit: Nunquid ego sum, magister? uiderat oculis suis misellus uirtutes et mirabilia que fecerat Dominus, et eum Dominum negat ad faciem.

CXIX. uideat Ecclesia ne forte et Elipandus de ipsa doctrina sit, qui despectum habet hominem dicere Deum. Si Deus seruus est, ergo totius Trinitatis seruus est, quia Trinitas ipse est Deus. Si Trinitatis seruus est, ubi habet Filium Dei, qui natus est de  uirgine, quem angelus annuntiauit uirgini dicens: Ecce concipies et paries filium, et uocabis nomen eius Iesum. Hic erit magnus, et Filius Altissimi uocabitur. Ecce Iesum Filium altissimi Patris, non Filium Spiritus sancti, non Filium Filii, quomodo est tecum seruus? Tu si seruus Dei es, totius Trinitatis seruus es, id est uni Deo, quia tota Trinitas unus Deus. Et Pater Deus est: et iehsu Filius eius, qui de uirgine natus Deus est, et ipsa tertia in Trinitate persona Spiritus sanctus Deus est. Ecce Trinitatem expressam, et tres personas proprie sibi subsistentes. iehsu Christus, qui de uirgine natus est, non ipse Pater, nec Spiritus sanctus. Solus ipse dixit: Pater, clarifica Filium tuum. Hoc non dixit Pater, neque  Spiritus sanctus. Solus Pater respondit Filio: Et clarificaui et clarificabo. Hoc non respondit Filius, nec Spiritus sanctus. Solus Spiritus sanctus super Iesum baptizatum apparuit, non Pater, neque Filius. Et hi tres uere tres, quia unum sunt, natura scilicet, non persona. Et ille Deus, et ille Deus, et ille Deus. Et ille omnipotens, et ille omnipotens. Quomodo nunc et ille seruus Dei, et tu seruus Dei, et ambo unum Deum habetis? Si ita credis ut dicis, non Deum omnipotentem, sed conseruum tuum Iesum confiteris; aut certe te exaltas, ut quartus omnipotens sis; aut certe eum humilias, ut similis tui sit.

CXX. Sed licet humilis tibi estimetur, non potest tibi esse similis, quia et ipsa conceptione humana  multum dissimilis tibi est. Ille conceptus de Spiritu sancto, non de uirili semine, solus sine peccato. Tu uero de uirili semine, de massa perditionis, et concupiscentia utrorumque parentum. Et natus de muliere in peccatis conceptus et in peccatis natus. Ille inter homines solus natus de uirgine, et solus sine peccato conceptus, et solus sine peccato natus. Ille solus plenus Spiritu sancto: tu fortasse, aut ego, aut quilibet, si accepimus, de ipso accepimus. Quia sic ille accepit, ut nos omnes de illo accipiamus. Ille ad plenitudinem, nobis uero quantum dare iubet.

CXXI. Sed tu dicis: Ego quod dico, tantum de homine dico. Et ego nunc quod dixi, tantum de homine dixi. Sed neque in quo homo est, nullus angelorum  similis ei est; sed neque homo, qui de muliere natus est. Dictum est de Ioanne quod magnus erit coram Domino. Dictum est de Christo: Hic erit magnus, sed non coram Domino, quia ipse iehsu est magnus Dominus noster, et magna uirtus eius: et sapientie eius non est numerus. Quomodo poterit esse iehsu Christus cum christis, et adoptiuus cum adoptiuis, paruulus cum paruulis, et seruus cum seruis? Tanta controuersia, interiorem partem libri unius, quod est incomprehensibile et inuisibile comprehendere; et quod est uisibile et comprehensibile non uidere, sed publice negare. O cecitas! O ignoratio ueritatis! O nimiam elationem et sui damnandam presumptionem! Isti sunt qui Deo ipsi se preferunt sic credendo. Et si isti in carne constituti  adhuc exspectant resurrectionem, et spiritualiter se uiuere profitentur, qui tantum homines sunt, et a Deo facti sunt: et ista possint habere, post mortem a Deo acceperunt: et Deum se hominem facere potuisse non credunt. Minor enim sine dubio ab istis Deus est, si quod isti possunt ille non potuit. Nam si isti possunt in carne constituti alienam capere naturam, cur ille in carne positus suam seruare non posset, uidelicet, ut semper Deus sit, nec corruptele admistus carnis humane incipiat esse corruptus? Mira disputatio ueritatis! dum uult Deum honorare, diiudicat. Maioris enim uirtutis est obtinere interna substantia deitatem, quam Deum spiritualiter in deitate durare. Quid ergo mirabor in  Deo, nisi quod cum homo esse dignatus sit, tamen in homine, quod Deus esset, apparuit? Hoc est mirabile, hoc est singulare. Nam hominem tantum credere nichil est admirandum, quia omnes homines tantum homines sunt. Et ideo mirabile non est quia unus alterum de se intelligit quod tantum homo sit. Sed hoc est Christianis mirabile quod homo Deus uerus est iehsu, secundum Prophete dictum, qui ait: Lapidem, quem reprobauerunt edificantes, hic factus est in caput anguli. A Domino factum est istud, et est mirabile in oculis nostris. Non quod iste destitit esse quod fuerat: sed quod carnem fecit esse quod Deus est, et uere homo, qui de uirgine natus est, ipse est iehsu Dei Filius, qui sub Pontio Pilato est crucifixus et sepultus, ex utraque natura: non duo, sed unigenitus  est Dei Filius. Et ipse qui est unigenitus Dei Filius, ipse est primogenitus in multis fratribus. Et quia unigenitus et primogenitus due nature sunt: sed propter susceptorem suum unigenitum Deum, et ipse homo unigenitus dicitur, quia in eo est unigenitus.

CXXII. Denique diuersitas diuersarum naturarum in locutione Euangeliorum ostenditur. Fidei igitur nostre non conuenit ut credamus quod iehsu mentiatur, quia sine dubio est ueritas. Et ex utraque natura ipse confitetur, et ab ipsius ore didicimus quod dicimus. Et utrasque naturas ipse sibi proprio ore manifestauit. Dicit pro diuina: Ego sum. Dicit pro humana: Ego sum. Nonnunquam dicit: Ego et Pater unum sumus; diuina est. Cum uero dicit: Ego sum uia. Et, Ego in nomine Patris mei ueni, et non  me recepistis; humana est. Et in illa de se dixit. Sic et cum dixit: Qui me misit, mecum est, neque me dereliquit. Et alio loco: Deus, Deus meus, quare dereliquisti me? Et in illa dicit: Qui me misit. Et in illa dicit: Quare me dereliquisti? In ambas naturas me et me. Nam cum dicit: Me dereliquisti, humana est. Quia Deus hominem susceperat, et ipse homo mori habebat. Et diuinitas, que uita erat, exsul erat a morte. Ideo per mortem crucis relinquendus erat usque ad resurrectionem ipsius. Non quod diuinitas relinqueret carnem suam, sed quod non moritura erat cum carne sua. Quia sic in sepulcro carnem suam commanendo [a 1Kb] deseruit, sicut in utero uirginis connascendo formauit. Fidei ergo nostre sic conuenit, ut homo Filius dicat: Quare me dereliquisti?  Et Deus Filius, qui cum Pater equalis est, dicat: Qui me misit, mecum est: nec me dereliquit.

CXXIII. Et cum ex utroque unus sit Filius, cauendum est ne aliquis dicat: Homo mortuus, et Deus eum excitauit. Hoc illi dicunt qui secundum carnem eum predicant adoptiuum, et secundum diuinitatem proprium. Sed ipse Dominus mendaces eos redarguit, cum Iudeis dixit: Soluite templum hoc, et in triduo suscitabo illud . Non dixit: Soluite templum quod Pater suscitet, sed Ego suscitabo illud; quia non est alius qui moritur et alius per quem mortuus resurgit, sed ipse unus mortuus est Christus. Et ipse mortuus et ipse semper  uiuus, quia ex utroque unus est liber intus et foris scriptus.

CXXIu. Foris scriptus est, cum ipse per Dauid dicit: Ego dormiui et quieui. Intus scriptus est, cum ipse dicit: Et ego resurrexi. Foris scriptus est, cum ipse de Patre dicit: Quoniam Dominus suscitauit me. Quia et Pater eum suscitauit, in quo minor est Patre. Et Filius ipse se suscitauit, in quo equalis est Patri. Sicut et ipse se misit, in quo equalis est Patri. Et Pater eum misit in hunc mundum, in quo minoratus uenit paulo minus ab angelis. Sic et cetera huiusmodi similia debet scrutator sanctarum Scripturarum interpretari testimonia, ut ex utraque substantia nunquam diuidat personam. In Domino igitur Iesu Christo Deo et homine, auctore  ac redemptore nostro, sicut unam absque dubitatione personam, ita duplicem constat esse substantiam: quam sermo diuinus singulariter in lege distinguens, ita loquitur ad Iudeos, cum ritum carnalium sacrificiorum cum mysticis ac spiritualibus traderet sacramentis: De agno cum capite et pedibus comedetis, et intestina eius uorabitis. Ad hec si exteriorem littere sonum interroges aut intelligas, indignum tante maiestatis precepto fuit, ut uilissimos edacis populi cibos caput cum pedibus coniungi et intestina purgari. Spiritus sanctus ordinaret. Et ideo nunc intestina ipsa, id est latentia, interrogemus. Sub littere carne mysteria. Agnus ille est absque dubio, de quo Ioannes Baptista pronuntiat: Ecce Agnus Dei, ecce qui tollit peccata  mundi. In quo agno per caput diuinitatem, per pedes humanitatem oportet intelligi. Da in symbolo capitis eminentiam. Credo, inquit, in Filium eius Iesum Christum Dominum nostrum. Da terrenam in pedibus humilitatem. Qui conceptus est de Spiritu sancto. Natus ex Maria uirgine. Passus sub Pontio Pilato. Crucifixus et sepultus.

CXXu. De quibus absque dubio pedibus sapientia Salomonis insinuat: Et figulus, inquit, pedibus uertens rotam . Et quid est figulus, nisi ille qui nos de terre plasmator limo esse iussit ex nichilo? Quid pedibus, nisi assumpti hominis disciplinis orbem totum ad salutaria instituta conuertit? De qua rota in psalmo legimus: uox tonitrui tui in rota, id est per rotam mundi uox Euangelii  procurrit. De qua humana substantia in sexagesimo septimo psalmo: Ut intingatur pes tuus in sanguine: lingua canum tuorum ex inimicis ab ipso. Ut intingatur, inquit, pes tuus, id est, homo assumptus in sanguine. Non enim natura celestis crucis sensit iniuriam, sed per conditionis humane in sanguine passionis intinctus est. In illo enim patibulo nichil pertulit Deus patienti sensu, sed pertulit compatientis affectu. Nihil pertulit pro diuersitate, sed pro unitate persone. Nihil Deus pro infirmitate passus est, sed pro dignatione compassus est: Qui tibi esurienti alimoniam porrigens, per Euangelium clamat de celo: Esuriui et dedistis mihi  manducare, sitiui et dedistis mihi bibere. Quia caput se in membris suis pasci atque uestiri, pro persone, ut diximus, unitate pronuntiat. Ut intingatur, inquit, pes tuus in sanguine; lingua canum tuorum ex inimicis ab ipso.

CXXuI. Quando uel quomodo lingua canum Christi tincta est sanguine, scire debemus. Canes itaque Iudei sunt, qui contra ueritatem blasphema uoce latrabant. Quorum lingua canum tunc absque dubio sanguine tincta est Saluatoris, quando furente in se diabolo clamauerunt: Sanguis eius super nos et super filios nostros. De quo Dei sanguine sub certo Dei hominisque discrimine, in apostolorum Actibus legimus: Attendite uobis et uniuerso gregi uestro, in quo uos Spiritus sanctus posuit apostolos  regere Ecclesiam Dei. Et cuius Dei Ecclesiam subsequens sermo demonstrat, ita dicens: Quam acquisiuit sanguine suo. Aperte hic, sub nomine deitatis et sanguinis, celestia et humana sociauit. Ecce agnum figuraliter Christum pronuntiat Scriptura sacra. Et in capite agni diuinitatem Christi, et in pedibus agni humanitatem Christi intelligere Spiritus sanctus preordinauit. Et unus agnus, qua temeritate diuiditur a te? Si secundum caput est alter agnus, et secundum pedes alter, quomodo est unus Agnus, qui tollat peccata mundi? Nam si diuidis eum, iam nec duo agni sunt, nec unus. Iam in hoc agno non poterit illudere Ecclesiam Dei. Aperte lupus apparuisti, quia agnus te superauit. Agnus iste uires tuas confregit. Agnus iste predam  quam tenebas excussit, et argumentationes philosophie tue simplicitatis sue innocentia omnino deleuit. »Iste est Agnus immaculatus, qui quotidie, ut beatus Andreas ait, in altare crucis sanctificatur. Cuius carnes posteaquam omnis populus credentium manducauerit, et eius sanguinem biberit, agnus, qui sacrificatus est, integer perseuerat et uiuus.« Et cum uere sacrificatus sit, et uere carnes eius sint manducate a populo, et uere sanguis eius sit haustus, tamen, ut dixi, integer manet, et immaculatus, et uiuus. Tu uero, supra quam fecisti, non diuidas Agnum.

CXXuII. Sed si uis dicere quomodo quotidie occiditur, aut quomodo caro eius quotidie comeditur  et sanguis eius bibitur, et quotidie uiuit occisus, assume formam discipuli, ut possis doceri quod queris. Quod si hoc abusiue, ut consuetus es, tuleris, non agnum, sed temetipsum diuidis. Nam cum hunc Agnum Ecclesia in medium protulerit, et tu dixeris: Adoptiuus est secundum pedes et nequaquam secundum caput, iam hic illusio tua non ualebit. Quare? Quia una persona et unus Agnus non poterit ex parte esse proprius Filius, et ex parte adoptiuus, id est, ex parte filius et ex parte non filius, et ex parte Deus et ex parte non Deus. Non diuidas, non rumpas, non scindas. Omnibus integer abundat. Omnibus solus sufficit. Et tamen licet diuidere coneris, eum diuidere non poteris. Inseparabilis unitio est. Talis facta est illa susceptio,  que Deum hominem fecit, et hominem Deum, et ex utroque unum Christum. In his duobus substantiis uenturum ad terram Deum Isaias propheta eximius protestatur: Rorate, celi, desuper, et nubes pluant iustum. De homine uero mox subdidit: Aperiatur terra, et germinet Saluatorem. Quia utique in Marie uirginis corpore mundissimam terram celesti germine fecundauit. Beatus quoque Iob, qui non solum adesse presentiam Redemptoris, sed etiam passionis presignauit, ita dicit: Rursum circumdabor pelle mea, et in carne mea uidebo Dominum . Que sententia duplicis intelligentie luce prefulget, id est, in Christo et Ecclesia Iob prefigurauit Ecclesiam: et in carne sua repromittit resurgere, et Deum hominem factum  in carne sua, qua ipse erat, cognoscere. Quia sicut caro Iob nullus alter erat nisi Iob, ita caro Dei uerbi nullus alter erat nisi Deus. In carne mea uidebo Dominum, id est, in carne in qua sum, in ea resurrecturus sum. Hoc enim sequens sermo confirmat, dicens:. Quem uidebo ego ipse, et non alius, et oculi mei conspecturi sunt. Hoc in sua persona de tota Ecclesia dixit, quod futurum adhuc post resurrectionem erit. De Christo uero, quod suam carnem in eo recognosceret, et carnem et diuinitatem unum Christum Deum agnosceret, superior intellectus hoc continet, quod in carne sua, id est, in fragilitate conditionis sue, hominem Deum uideret.

CXXuIII. Hanc ergo diuersitatem ex hoc quoque  intelligere apertum est. Alia est enim illa natiuitas uel natura, in qua, iuxta Apostolum, factus ex muliere, factus sub lege; alia, qua in principio erat uerbum, Deus apud Deum; alia, qui creatus ex Maria humiliatur in terris; alia, in qua sine initio manens, creauit celum et terram, secundum quam regulariter intelligitur Christus, que omnia quidem ipse est per similitudinem, sed non omnia ipse est per proprietatem. Trahit enim nominum species de inferioribus rebus, ut facilius intelligatur. Dicitur enim modo leo, modo agnus, modo panis, modo uitis. Sic et cetera, id est, flos, uia, ostium, petra, mons, lapis angularis, lapis offensionis, fundamentum, ouis, aries, hedus, uitulus, serpens, uermis, aquila. Hec omnia Christus  secundum similitudinem intelligendus est, non per proprietatem. Proprietatem, si queras a me, quid sit Christus; Deus et homo est, una persona. Quia in principio erat uerbum, et uerbum erat apud Deum, et Deus erat uerbum. Ecce suam proprietatem.

CXXIX. Si queras a me de eius incarnatione, dicimus suam proprietatem. Filius unicus est de Patre in eternum ab eterno genitus, equalis gignenti, per quem facta sunt omnia: cum Patre incommutabilis et accepta forma hominis non mutatus. Ex incarnatione filius hominis, et Filius Dei. Hoc totum quod dixi, non similitudo, sed res est: id est, per proprietatem Christus Dei Filius  est. Nam illa que supra memorauimus, similitudines Christi sunt, non ipse Christus est. Per similitudinem Christus multa est que per proprietatem non est. Si autem proprietates discutias rerum quas uidere consueuisti, nec leo est Christus, quia fera non est. Nec agnus est, quia pecus non est. Nec panis, quia de herba natus non est. Nec uitis, quia arbor non est. Nec flos, quia semen herbe non est. Nec uia, quia animalia bruta per eum non ambulant. Nec ostium, quia non eum faber fecit. Nec mons est, quia sylua non est. Nec petra est, quia durus et sine sensu non est. Nec lapis angularis est, quia non ab instructore compositus est. Nec lapis offensionis est, quia non uiam occupauit. Nec ouis est, nec aries, quia pecus cornutum  non est. Nec hedus est, quia de capra non est. Nec uitulus, quia de uacca non est. Nec serpens, nec uermis est, quia reptile non est. Nec aquila est, quia uolatile non est. Dicitur et pastor per similitudinem et liber; sed pastor non est, quia custos ouium quadrupedum non est. Nec liber est, quia non ex pellibus ouium ab scriptore compositus est. Sic et cetera huiusmodi similia, que per ista parua prudens lector intelligere querat [Forte, queat] quid sit Christus per proprietatem, aut quid intelligatur per similitudinem.

CXXX. Nam leo dicitur pro regno et fortitudine. Agnus propter innocentiam, quia mansuetus uenit. Dicitur enim panis, quia caro est. uitis, quia sanguine ipsius redempti sumus. Flos, quia electus  est. uia, quia per ipsum ad Deum imus. Ostium, quia per ipsum ad Deum ingredimur. Mons, quia fortis. Petra, quia firmitas est credentium. Lapis angularis, uel quia duos parietes [a 16Kb] ediocise, id est, Iudaicum populum et gentilem ad fidem uenientes in unam fabricam Ecclesie iungit; uel quod pacem in se angelis et hominibus facit. Lapis offensionis dicitur, quia ueniens humilis offenderunt in eum Iudei, uel increduli homines, et factus est petra scandali, sicut dicit Apostolus: Iudeis quidem scandalum. Fundamentum autem ideo uocatur, quia fides in eo firmissima est, uel quia per eum Ecclesia catholica constituta est. Ouis, propter patientiam. Aries, propter principatum. Hedus, propter similitudinem carnis peccati. uitulus, pro eo quod  pro nobis est immolatus. Serpens, pro morte et sapientia. uermis, quia resurrexit. Aquila, quia post resurrectionem ad astra remeauit. Pastor, quia custos hominum. Liber, quia in eo sunt omnes thesauri sapientie et scientie absconditi. In sapientia intelligitur omnis plenitudo diuinitatis, id est, sua et Patris et Spiritus sancti. In scientia intelligitur omnis plenitudo humanitatis nostre, quam ipse solus Filius suscepit ex uirgine, in quo habitat omnis plenitudo diuinitatis corporaliter. Nam cum plerique legunt hunc librum, et omnes audiunt, multi multa de eo suspicantur, et diuersa  intentio est. Et porro pauci intelligunt, nec intelligent omnes impii. Porro docti intelligent, quia clausus liber est, et signatus, et publice, et manifeste apertus. Et nisi se ipse exposuerit, nullus eum poterit intelligere incredulus. Credentibus enim aperitur, et non credentibus clauditur. Hinc per Danielem dicitur: Claude sermonem, et signa librum. Per Ioannem quoque in Apocalypsi, in prima parte libri dicitur: Signa que locuta sunt septem tonitrua, et ne ea scripseris. In fine uero libri ait: Ne signaueris uerba prophetie libri huius. Quid hoc est, nisi quod appropinquante mundi fine superna scientia aperitur, et proficit, et latius cum corpore excrescit?

CXXXI. Hinc namque per Danielem dicitur: Pertransibunt  plurimi, et multiplex erit scientia. Iam et sicut supra diximus, Ioanni in propria parte reuelationis angelus dicit: Signa, que locuta sunt septem tonitrua. Cui tamen reuelationis eiusdem fine precipit dicens: Ne signaueris uerba prophetie libri huius. Ecce librum, et signatum, et clausum et reuelatum, manifestum atque apertum, et non signatum. Pars quippe reuelationis in capite libri signari precipitur, finis uero libri signari prohibetur. Quia quidquid in sancte Ecclesie predicatione in primordio latuit, finis quotidie ostendit. Quia sicut uniuscuiusque hominis ab infantia usque ad senectutem etas describitur. Paruula quippe tunc erat, cum a natiuitate recens uerbum uite predicare non poterat. Hinc enim de illa dicitur: Soror nostra paruula  est, et ubera non habet, quia nimirum sancte Ecclesie priusquam proficeret per incrementa uirtutis, infirmis quibusque auditoribus preberi non potuere ubera predicationis. Adulta uero Ecclesia dicitur, quando Dei uerbo copulata, repleta sancto Spiritu, predicationis mysterium in filiorum conceptione fetatur, quia quos exhortando concipit in conuertendo parit. De hac eius etate Domino dicitur: Adolescentule dilexerunt te. Uniuerse quippe Ecclesie, que unam catholicam faciunt, adolescentule uocantur. Non iam uetuste per culpam, sed nouelle per gratiam. Non senio steriles, sed etate mentis ad spiritualem congrue fecunditatem. Tunc ergo cum in diebus illis Ecclesia  quasi quodam senio debilitata, per predicationem filios parere non uult, reminiscitur fecunditatis antique, dicens illum Iob uersiculum: Sicut fui in diebus adolescentie mee, quando secreto Deus erat in tabernaculo meo. Quamuis post eosdem dies quibus deprimitur, iam tamen circa ipsum finem temporum grandi predicationis uirtute roboratur. Nam susceptis ad plenum gentibus, omnem Isreliticum populum qui tunc inuentus fuerit, in fidei sinum trahit. Scriptum quippe est: Donec plenitudo gentium intraret: et sic omnis Isrel saluus fieret .

CXXXII. Sed ante illa tempora erunt dies in quibus  ab aduersariis paululum uidetur oppressa, cum et dies adolescentie reminiscitur, dicens: Sicut fui in diebus adolescentie mee, quando secreto Deus erat in tabernaculo meo. Quid in hoc loco tabernaculum, nisi secretum mentis, nisi quietudo animi, nisi uita contemplatiua sine persecutione aliqua? Attamen cum in fine seculi ceperit Ecclesia persecutionibus fluctuare, quietudinem mentis habere non poterit. Tunc reminiscitur illud quod per semetipsam ueritas in Euangelio dicit: Surgent pseudochristi et pseudoprophete, et dabunt signa magna et prodigia, ita ut in errorem mittantur, si fieri potest, etiam electi. Nunc autem fideles nostri mira faciunt, cum peruersa patiuntur; tum autem et peruersa patiuntur sancti, et miracula non faciunt. Tunc uero predicatores Antichristi,  id est heretici, etiam cum peruersa inferunt, mira facturi sunt. Proinde nos admonet, dicens: Si ergo dixerint uobis: Ecce in deserto est Christus, nolite exire. Ecce in penetralibus, nolite credere. Ac si aperte diceret: Si quis promiserit uobis quod in deserto gentilium et in philosophorum dogmate Christus moretur, aut in hereticorum penetralibus, qui Dei pollicentur secreta, nolite exire: nolite credere; siue quia persecutionis et angustiarum tempore, semper pseudoprophete decipiendi inueniunt locum. Si quis sub nomine Christi se iactare uoluerit, non statim accommodetis fidem. Sicut enim fulgor exiit ab Oriente, et paret usque in Occidente, ita erit et aduentus Filii hominis. Nolite exire, nolite credere, quod Filius hominis, uel in deserto gentium sit, uel in penetralibus  hereticorum, sed quod ab Oriente usque ad Occidentem fides eius, que ab apostolis tradita est, in catholicis Ecclesiis fulgeat.

CXXXIII. Nam et hoc pretermittendum non est, sed coram omni Ecclesia tam sapientibus quam rusticis predicandum, quod secundus aduentus Saluatoris non in humilitate, ut prius, sed in gloria demonstrandus sit. Stultum est itaque eum in paruo loco uel in abscondito querere, qui totius mundi lumen est. De ipso enim legimus: Deus manifeste ueniet, Deus noster, et non silebit. Ignis ante ipsum ardebit, et in circuitu eius tempestas ualida. Intellige et hic utriusque substantie proprietatem; in ueritate assumpti corporis uenturus creditur, et Deus uocabitur. Adfuit infirmitate absconditus, aderit in uirtute  manifestus. Ignis, inquit, ante eum ardebit; et inflammabit in circuitu inimicos eius. Cum talis reuerentia presentis erit futura, puta qualis erit forma sententie? Ille quidem redditurus est quod promisit, sed exacturus est quod redemit.

CXXXIu. Et ideo totis per adiutorium suum uiribus enitamur ut quidquid contulit iudicatus integrum in nobis inueniat iudicaturus. Et ideo si cum fide, cum iustitia, cum misericordia, cum caritate et cum castitate uiuentes, in eius timore manserimus, magnum iam numerum suorum pignus tenemus. Dabit absque dubio regnum suum. Dabit que sua sunt nobis, qui seipsum dignatus est offerre pro nobis. Amen.



LIBER SECUNDUS. DE CHRISTO ET EIUS CORPORE, QUOD EST ECCLESIA ET DE DIABOLO ET EIUS CORPORE, QUOD EST ANTICHRISTUS.


 I. Scripsimus [a 1Kb] crimina tua, quibus nos hereticos et ignaros fidei atque Antichristi discipulos pronuntiare non cessas, hunc apologeticum; non panegyrico more allocutionis mendacii, nec obscuritatibus fumosorum eloquentie sermonum, sed puris sensibus, ut omnes qui audierint intelligere possint. Apologeticum est excusatio in quo accusantibus respondetur in defensionem sui. Et ideo criminantibus respondimus, et nos ab heresi purgatos, Deo illuminante, inuenimus. Panegyricum, et licentiosum et lasciuiosum genus dicendi, in laudibus regum, in cuius compositione multis mendaciis adulantur. Non enim nos mendacium in apologeticis nostris in laudem cuiuslibet regis terreni composuimus, sed fidem ueram, quam ab ipsis discipulis ueritatis hausimus.

 II. Sed quia libelli tui, in quibus nos hereticos esse fateris, iam per publicum in diuersis terrarum uulgati sunt partibus, ut omnes qui eos legerint secundum fidem tuam, te catholicum Toletane sedis doctorem,  nouellum archiepiscopum, et nos Libanenses indoctos et hereticos atque Antichristi discipulos Heterium et Beatum predicent; et quia ex utraque parte contentio exorta est et fides diuersa profertur, non solum fama, sed etiam ignominia nobis a te irrogatur. Fama enim tam in bonam quam in malam partem intelligitur. Ignominia uero nunquam nisi semper in malam partem uertitur. Ignominiam dictam, eo quod desinat habere honestatis nomen is qui in aliquo crimine deprehenditur. Dicta est autem ignominia quasi sine nomine, sicut ignarus sine scientia, sicut ignobilis sine nobilitate. Hoc quoque infamia dicitur, quasi sine bona fama. Et ideo ignominiam nobis cum mala fama predicas, ut sine differentia solus tu uidearis in Ecclesia habere bonam  famam. Certe tua iam et nostra talis est bona fama; et non ab alio, sed a te solo additum est, et infamiam, id est, ignominiam, ut qui nomen non habuerunt, ad meam comparationem, nomen habere non  possunt. Hec fama est per publicum, et certe sine causa nulla fama potuit esse. Fama autem dicta a fando, id est a loquendo, quia loquendo peruagatur per traduces linguarum perstrepens auribus audientium. Est autem nomen et bonarum rerum, ut diximus, et malarum. Cum et ista sit utraque fama, siue tua, siue nostra, incerta est. Et ideo fame nomen locum non habet, quia fortasse mendax fama est, adiiciens multa, uel minuens de ueritate. ueritas enim inter utraque sibi sola sufficit, quia nec addi, nec minui potest. Que tandiu fatigatur, quousque comprobetur. Et cum probata fuerit, cessat esse, ut exinde res nominetur, non fama. Semper mendax cum mendacio deficit. Non poterit mendax esse absque mendacio, quousque finxerit mendacium. Nam  cum dimiserit mendacium, desinit esse mendax. Mendacium nichil aliud est nisi absentia ueritatis. Mendax uero substantia est, mendacium autem non est substantia, sed qualitas in substantia. Omnis ergo substantia que a Deo bono creata est, bona est. uitium uero non est a Deo creatum, sed a diabolo inuentum. Nam Deus Pater genuit ueritatem Filium: et natus est ueritas de ueritate, id est, substantia de substantia. Et ambo simul una substantia, sicut ambo simul una ueritas. Diabolus uero substantia est bona creata, quia omnia que fecit Deus bona sunt ualde. Arbitrio suo factus est diabolus, non Dei conditione. Ipse est auctor mendacii, quia genuit mendacium. Et quia mendacium genuit, pater mendacii est. Non  enim, ut supra diximus, mendacium substantia est, sed tantum qualitas. Solus tamen diabolus substantia est, quia pater qualitatis est, non substantie.

III. Et quid est qualitas? Quia facit unumquemque qualis sit. Etenim in corporibus qualitas et quantitas. Qualitas est corporis, que facit eum album aut nigrum. Quantitas uero, longum aut breuem. Ac per hoc in corporibus est qualitas, que refertur ad colorem; quantitas, ad mensuram. In spiritualibus uero rebus qualitas est sine quantitate, ut cum dicimus: angelus est. Et quia angelorum bonorum et malorum substantia est, discernimus eum in qualitate, cum dicimus, angelum bonum, et angelum malum. Angelus bonus non a se est bonus sicut Deus, sed adherendo bono Deo fit bonus. Angelus autem malus non  a bono Deo, sed a se est malus. Quod substantia est, a bono Deo est. Quod autem malus est, a se tantum malus, non a bono Deo malus. Et unde effectus est malus, nisi non adherendo Deo effectus est malus? sicut e contrario angelus bonus adherendo Deo est bonus. Unde ergo non adhesit Deo diabolus, ut esset bonus, nisi quia mendax est? Ab initio enim mendax fuit, secundum Domini dictum, et in ueritate nunquam stetit. ueritas enim Deus est, ut supra diximus: in qua ueritate stare contempsit. Mendacium finxit, quia quod Deus possidebat per naturam uoluit ille hoc apprehendere per rapinam, dicens: Ero similis Altissimo. Et ideo mendax, quia de suo dixit, de suo composuit, de suo finxit, a semetipso didicit quod dixit. Et quia a semetipso didicit, ideo propriam gloriam  quesiuit, quia a semetipso locutus est. Proinde Dominus in Euangelio ait: Qui loquitur mendacium de suo. Et qui a semetipso loquitur, propriam gloriam querit. Ego non quero gloriam meam, sed eius qui me misit. Iam diabolus, qui pater mendacii apparuit, ex ipso mendacio primum in paradiso hominem decepit, dicendo contra preceptum Domini: Eritis sicut dii, si comederitis de ligno illicito. Hoc mendacium non ab homine inuentum est, sed a diabolo. Iam homo quod fecit non a se didicit, sed a diabolo instigatus accepit. Iam filius diaboli factus est per mendacium, quia ipsum mendacium patrem habet diabolum. Ex hoc mendacium propinatus est genus humanum. Et nunc in Ecclesia omnes qui sunt mendaces, ex ipso spiritu erroris accipiunt, ut sint mendaces.  Et qui ueritatem proferunt in Ecclesia non a se sunt ueridici, sed a ueritate accipiunt unde ueritatem proferant.

Iu. Iam supra diximus quia ueritas Pater genuit Filium ueritatem, et hoc quod est substantia Pater genuit substantie sue Filium per quem omnia condidit. Et ideo non est a semetipso Filius Deus, sicut Pater a semetipso est Deus: sed hoc quod est ab alio, id est a Patre, non a se est. Diabolus uero, cum a Deo bono bonus esset factus, genuit mendacium, non nature sue filium quod erat substantia, sed qualitatem in substantia, ut ipsa qualitas non possit alibi accedi, nisi in substantia, quod est bonum. Ac per hoc, bonum potest esse sine malo, malum sine bono esse non potest, quia nullum malum  substantia est, nisi tantum priuatio boni. Sicut tenebre nulla substantia est, sed tantum absentia lucis. Sicut mors nulla substantia est, sed tantum absentia uite. Sicut fames nulla substantia est, sed tantum absentia cibi. Sicut nuditas nulla substantia est, sed tantum absentia uestimenti. Sic superbia nulla substantia est, sed absentia humilitatis. Sic discordia nulla substantia est, sed absentia caritatis. Sic iracundia nulla substantia est, sed absentia patientie. Sic quoque mendacium nulla substantia est, sed absentia ueritatis.

u. Dicis certe quod ego sum spiritus ille mendax erroris. Cum hec dicis, patule datur intelligi quod te ueracem esse profiteris, cum ne mendacem dicis. Dicis enim Fideli tuo, quod puto ille tibi iam notuerat:  »Sed quia audiui quod precursor Antichristi in medio nostri apparuit, quia illum iam natum an nuntiat, queso ut perquiras ab eo ubi, aut quomodo, aut quando natus est spiritus ille mendax prophetarum qui in eo loquitur, nos sollicitos [certos] reddas.« Multi enim intelligunt, qui legunt nebulam uerborum tuorum que sub allegoria scribis, ut fiat questio inter interpretes, et te, tanquam nouum prophetam, enigmatice locutum explanent. Quod si inueneris laudatores tuos qui possint multa opinatiue configere ut configis, et adulantes, more panegyrico, tibi respondeant solum, quia contra nos, ut agis, agant, doctores peritissimi a te comprobentur, licet mendacium loquantur. Et unde hoc scis quod  precursor Antichristi sum, qui specialiter a te denotor? Iam dicis: »In medio nostri apparuit.« Et quid est medio uestri, aut quanti estis, in cuius medio sum? Debes nominare et speciem partis tue, sicut speciem partis Antichristi. Hoc nomen Antichristi unum sonat, sed multi sunt, et in Ecclesia fuerunt, et de Ecclesia exierunt. Nihil enim aliud est nomen Antichristi nisi contrarius Christo. Et cum contrarius inuenitur Christo, apparet esse mendax. Et cum mendax apparuit, apparet esse filius diaboli. Et omnis mendax filius diaboli, quia diabolus, ut supra diximus, pater est mendacii.

uI. Requiramus nunc qui est mendax. Ioannes apostolus dicat. Sic enim ait: Omnis qui confitetur  quod iehsu non est Filius Dei, mendax est, et ipse est Antichristus. Tu dicis quia iehsu non est Filius Dei. Et quis est iehsu, nisi homo ille qui de uirgine natus est? Ecce qui hunc Iesum negat esse Filium Dei, Antichristus est, et mendacium loquitur, quia omnes credimus quod iehsu Filius Dei est. uide tu nunc quis est precursor Antichristi qui in medio uestri apparuit. Quomodo apparuit qui natus fuit? Antequam nasceretur, precursor Antichristi. Postquam uero natus fuit, iam non est precursor, sed ipse est Antichristus. Quid est natiuitas eius, nisi apparitio eius? Et quid apparitio eius, nisi manifestatio eius? Et quid est manifestatio eius, nisi predicatio eius? Antequam predicaret, precursor erat Antichristi, quia noluit Christum intelligere ut bene  ageret; sed iniquitatem meditatus est in cubili suo, et astitit omni uie non bone. Cum omni uie non bone astitit, sine dubio Antichristi precursor fuit. Et cum iniquitatem publice predicat, quam tanto tempore in cubili suo, id est, in secreto cordis sui, meditauit, sine dubio Antichristus est, quia Iesum negat quod Filius Dei est.

uII. Sed forte dicis: Unde hoc affirmas quod Antichristus est? Unde hoc affirmo? audi, quia malitiam non odiuit. Propheta hoc dixit, non ego. Noluit, inquit, intelligere ut bene ageret. Iniquitatem meditatus est in cubili suo, astitit omni uie non bone, malitiam autem non odiuit. Ista tria in mendacio sunt, non in ueritate. Iam Antichristus habet antichristos. Nunquid Antichristus aliud facturus est,  cum uenerit, nisi hoc tantum quod contra Christum dimicaturus sit, et Euangelium eius non recipiat, et dicat: Ego sum Christus? Iam et tu dicis: »Et nos christi sumus, sicut Christus.« Et Dominus nos admonet dicens: Exsurgent pseudochristi et pseudoprophete; et dabunt signa et prodigia, ita ut in errorem mittantur, si fieri potest, etiam electi. Iam et hoc experimento cognouimus, quia ad hanc uestram ueritatis, fidei contrariam [a 1Kb] plerique etiam electi, licet ad modicum, turbati sunt. Qui et omnes, cum primitus audiuimus, turbati fuimus. Et ideo Antichristi precursores non sumus. Quin etsi cum Petro errauimus, iam cum eo errata plangimus, et Iesum esse  Christum Filium Dei publice confitemur. Et qui ita non crediderit ut credimus, ipsum esse Antichristum non dubitamus. Non ipsum per speciem qui uenturus est, sed ipsos quos apostolus Ioannes dixit: Nunc in Ecclesia Antichristi multi sunt. Ex nobis exierunt, sed non erant ex nobis, id est, in fide nostra non erant. Quod si fuissent ex fide nostra, permansissent utique nobiscum. Et ideo antichristi appellantur ab Antichristo, id est, contrarii Christi uocantur, quia contra Christum pugnant. Nam sicut habuit mediatores suos christus Dauid, uel ceteros qui christi dicebantur et eum prefigurabant, sic ille filius perditionis Antichristus, qui eum prefigurant et nomen habent Antichristi. Antichristus appellatur, quia contra Christum uenturus est. Non quo modo simplices  intelligunt, Antichristum ideo dictum quod ante Christum uenturus sit, id est, post eum ueniet Christus. Non sic, sed Antichristus Grece dicitur, quod est Latine contrarius Christo. Anti enim Grece in Latinum contra significat. Christum se enim mentietur dum uenerit, et contra eum dimicabit, et aduersabitur sacramentis Christi, ut ueritatis Euangelium soluat, et non recipiat, nisi tantum legem Mosaicam, et populum ad circumcisionem prouocet. Nam et templum Hierosolymis reparare, et omnis legis ueteris ceremonias res aurare tentabit.

uIII. Sed et ille Antichristus est qui negat Deum esse Iesum Christum. Contrarium enim, ut diximus, Christi est. Sed et ille Antichristus est qui non credit Iesum Christum esse Deum, operibus autem dissentit  a Christo. Christum credit fide, sed negat opere. De quibus Apostolus dicit: Confitentur autem se nosse Deum, factis autem negant. Nam unusquisque a conditore suo, aut fide secedit, aut opere. Sicut qui fide secedit Antichristus est, ita et qui opere secedit ab omnipotente Deo apostata nominatur, etiamsi in Ecclesia fidem tenere uideatur. Omnes enim qui exeunt de Ecclesia, et ab unitate fidei et operis preciduntur, sine dubitatione antichristi esse creduntur. Nos autem, quantum ad rationem fidei nostre pertinet, ab Ecclesia non exiuimus. Quia illa que per totum mundum ab apostolis tradita uniuersitas credentium tenet , hanc fidem tenemus. Et ubi essemus non habemus. Quando catholicam fidem diximus, id est uniuersalem. Grece  enim uniuersitas, siue generalitas catholicon uocatur. Et ideo non potest esse hereticus qui est catholicus. Id est, non poterit exire ab Ecclesia, qui habet fidem apostolicam quam generalis per totum mundum tenet Ecclesia. Credere se in Deum Patrem omnipotentem, et Iesum Christum Filium eius unicum Deum et Dominum nostrum, qui natus est de Spiritu sancto et de Maria uirgine. Hanc fidem quam, Deo illuminante, a suis apostolis traditam accepimus, in Ecclesia catholica tenemus.

IX. Nam non didicit Ecclesia hanc fidem tuam per totum mundum: nec consueuit credere in eum qui de uirgine natus est, non per illum facta esse uisibilia  et inuisibilia, sed tantum per illum qui non est adoptione, sed genere. Nec habet consuetudinem dicere: Credo in Deum Patrem omnipotentem, et in Filium eius, qui deitatem suam exinaniuit; apparuit in mundo per subiecte creature speciem cum Patre et Spiritu sancto, Abrahe in ipo feruore diei; qui est adoptiuus humanitate, et nequaquam adoptiuus diuinitate. Hec fides tua est. Nam in toto mundo non est. Quod si uerum non dicimus, interrogemus omnem Ecclesiam catholicam, si generaliter per totum mundum talis fides est. Requiratur ordo baptismi, et Symbolum a duodecim apostolis compositum, quem habet Ecclesia traditum, pro quo baptizat filios suos, sine quo non poterit esse baptismum. Requirant et symbolum trecentorum Patrum aduersus  tuam fidem compositum: et si inuenerint de tuis sermonibus, uel unum ibi insertum, nos exiuimus ab Ecclesia. Si certe nouam habuerint hanc tuam doctrinam, sicut et nobis nouella est, tu existi cum tuis ab Ecclesia catholica, que generaliter per totum mundum est constituta. Nam tua fides sola aperte cognoscitur in te esse coarctata, et in antro tue perfidie teneri ligata. Et hec heresis te facit esse hereticum, cum illa non credis que credit cuncta Ecclesia per uniuersum mundum. Heresis enim non substantia, sed qualitas est in substantia. Et non hereticus facit heresim, sed heresis facit hereticum. Sicut non superbus facit superbiam, sed superbia facit superbum. Et cum dimiserit quam habet superbiam, desinit esse superbus, quia non est ipsa  superbia substantia, sed qualitas in substantia. Deus bonus fecit hominem bonam substantiam. Superbia uero qualitas est in substantia de diabolo nata. Que dum in homine accesserit, efficitur filius diaboli, quia de diabolo nata est superbia. Et tunc unusquisque deprehenditur esse superbus, cum plus unus alteri maior uult esse quam quod est. Et cum maior se estimauerit alteri, perdidit ipsum quod erat, et tunc Deum perdit a quo est. Et cum perdiderit Deum, efficit diabolum membrum, cuius et filius est, non natura, sed imitatione. Sic enim auctor suus diabolus bonus erat a Deo bono creatus. Et inde exstitit superbus, quia super uoluit esse quam quod erat. Et dum super uoluit esse quam  quod erat, non solum hoc quod erat perdidit, sed etiam tartari inferna promeruit. Et quia caput est omnium superborum, omnes superbos sibi in uno corpore tanquam capiti copulauit et secum in gehennam demersit. Sicut e contrario Christus humilis humili Ecclesie, quod est caput et corpus, secum ad celestia traxit. Nam sicut superbia facit superbum, sic heresis facit hereticum. Desinit esse superbus, cum dimiserit quam habet in se superbiam. Desinit etiam esse hereticus, cum dimiserit quam habet in se heresim. Semper erit hereticus, qui semper in se habet heresim. Sicut semper erit superbus, qui semper habet in se superbiam. Nam heresis a diabolo inuenta est, et de diabolo nata est, sicut et superbia. Et quia est, et substantia non est, et mala  est, non a Deo, sed a diabolo est. Omne enim quid quid est et malum est, et substantia non est, ex diabolo est. Omnis tamen substantia a Deo bono creata bona est. Et tandiu bona est quousque illa non habuerit quod ex diabolo est.

X. Nam omnia que facta sunt a Deo duo sunt tantum, id est, corpus et spiritus. Angelus est spiritus, mundus uero corpus, homo tamen solus ex utraque componitur, id est, corpore et spiritu. Tertia est qualitas angeli et hominis; que nec corpus est nec spiritus, et tamen est, quia nichil non est. Que et ipsa qualitas non in se est, sed in substantia est, et substantia esse non potest: ut bonus et malus. Hec qualitas in substantia. Dicimus angelum bonum, et hominem bonum. Dicimus angelum malum,  et hominem malum. Aliud est quod sunt, et aliud quod habent. Nam quod sunt, substantia sunt; quod uero habent, qualitas eorum est, per quam discernuntur qui sunt boni, qui mali. Nam angelus bonus dicitur, sed non est ipsa bonitas ipse angelus. Non enim apostata angelus diabolus factus esset, si per se bonitas esset. Angelus enim, ut si bonus, non a se, sed a Deo, habet ut sit bonus. Et aliud est quod substantia est, aliud quod habet bonitatem in se. Sic et homo bonus, aliud est quod substantia est, aliud est bonitas quam habet in se. Deus tamen per se bonus est, quia ipsa bonitas Deus ipse est. Et non est aliud substantia eius, et aliud bonitas eius, sicut hominis et angeli, sed ipsa bonitas eius substantia est. Omnia opera que fecit bonus Deus bona sunt. Et cum  in hoc sunt in quo facta sunt, semper bona sunt. Bonitas illa quam ex Deo acceperunt, si non perdiderunt, facit ut semper bona sint. Et contra angelus malus et homo malus inde dicuntur quia perdiderunt bonum. Angelus substantia est, et homo substantia est. Malum uero non est substantia, sed priuatio boni, et a diabolo natum, id est inuentum, per quod efficiuntur filii diaboli qui fuerint mali. Quia non, ut diximus, malus facit malitiam, sed malitia facit malum, quia non est ipse malitia, siue angelus, siue homo, qui substantia sunt, sed eam habent in se qualitatem suam per quam uidentur esse mali. Et tam angelus malus quam homo malus, utrique homini faciunt malum. Diabolus semper malus est, quia semper homini facit malum. Homo diabolus est cum homini  facit malum.

XI. Nam quod homo malus qui homini facit malum, dicatur malus, Dominus de Iuda in Euangelio apostolis dicit: Nonne ego uos duodecim elegi? sed unus ex uobis diabolus est. In Scriptura sacra et homo dicitur diabolus, et diabolus homo. Nam quod diabolus dicitur homo, in Euangelio Dominus dicit: Inimicus homo hoc fecit. Cum dormierunt patresfamilias, inimicus homo diabolus zizania superseminauit in agro, ubi Dominus bonum semen seminauerat. Que est ergo causa que hominem faciat diabolum, et diabolum hominem, nisi quia unum corpus sunt angelus malus et homo malus? quia utrique homini facit malum. Corpus diaboli homo. Corporis  caput diabolus est. Non sepe eius uidentur dicta membrorum que capiti congruunt, et ex nomine corporis intelligitur caput, et ex nomine capitis significatur corpus. Sicut e contrario Christus et Ecclesia est caput et corpus, una persona. Et cum loquitur Scriptura de capite, refertur ad corpus. Et cum loquitur de corpore, refertur ad caput. Sicut Isaias ait: Induit me uestimento salutis, quasi sponsam decoratam corona, et quasi sponsam ornatam monilibus suis. In una enim persona duplici uocabulo nominata et caput, id est sponsum et Ecclesiam, id est sponsam, manifestauit. Iste autem sunt due persone que in omni Scriptura leguntur in Ecclesia, id est Christus et corpus eius, et diabolus et caput eius.

 XII. Tertia est qualitas, id est, unus bonus, et alter malus. Bonus Christus, et bonum corpus eius adherendo bono. Malus diabolus, qui factus fuit bonus, adherendo mendacio. Malus homo, qui factus fuit bonus, adherendo mendacio. Hec qualitas inter utrosque iungit utrosque, id est, duas substantias, angelum et hominem, ipsum mendacium facit in se unum. Proinde opposuit ueritas Christus contra mendacium. Humilitas contra superbiam. Charitas contra discordiam. Patientia contra iracundiam. Bonitas contra malitiam. Despectio contra elationem. Parcitas contra auaritiam. Abstinentia contra [a 12Kb] gastrimargiam. Sobrietas contra ebrietatem. Sic egit bonus medicus, ut calida frigidis, et frigida calidis temperaret infirmis, et ipsis promitteret uitam  qui obseruarent dietam. Et ipsi citius ad sanitatem redirent, qui potiones amaras biberent. Nam et in medicorum carnalium actibus, prius ipsi medici gustant quid ad sanitatem confecerint hominum, et sic egrotis bibendum offerunt. Sicut et ipse misericors medicus fecit, qui corpus et sanguinem suum, medicinam nostram, quam pro nobis aptauit, prius ipse amaritudinis calicem gustauit, et nobis bibendum ordinauit, et diete obseruationes reliquit, quos secum uiuere preuidit.

XIII. uideamus nunc qui sunt ipsi. Non omnes egroti salui per curam fiunt, nisi tantum ipsi qui morituri non sunt. Nam morituris dicit medicus: Manducent et bibant quod uolunt, quia uiuere non possunt. Ipsi sunt qui pecare possunt, et penitere  non possunt. Quod si delicati non essent ad penitendum, cito redirent ad sanitatem, si biberent amaritudinis poculum. Et uiuerent sine dubio, et essent sani cum medico, si quantum fuerat in peccando abrupte mentis intentio, tantum fuisset in lamentatione plena deuotio; et insuper medici obseruaret dietam illam, quam supra eius proposuimus exemplo, id est, cum omnibus discordantibus pacem, omnibus superbis humilitatem, omnibus iracundis patientiam, et cetera, que supra memorauimus. Ista contraria, que ex diabolo sunt nata, pro quo possit diaboli mortem euadere, et Christi obseruare dicta, et cum suo medico semper uiuere, qui est uita. Nam  sicut diabolus est substantia, et homo substantia; et mala, que ex diabolo est, id est, heresis, superbia, elatio, et cetera, que sunt inter hominem et diabolum media, et tenentes ea, fiunt cum diabolo caput et corpus una persona. Sic e contrario Christus substantia est, et homo substantia est, et illa qualitas, cum qua Christus in hunc mundum uenit, id est, humilitas, patientia, obedientia, et cetera, que de eius exemplo sunt, qui eam tenuerint. Iungit hec obseruatio caput et corpus, et fit Ecclesia cum capite unus Christus. Et hoc est in omni Scriptura lectoris intellectus, ut tantum duo sint inter se contrarii, Christus et diabolus. Et sunt due ciuitates: una Dei et altera diaboli, una terrena, altera celestis. Celestis est Christi, terrena uero Antichristi.  Habuit Christus suos prophetas, qui eum predicauerunt uenturum. Habuit et Antichristus suos prophetas, sacerdotes falsos in lege, qui eum crucifixerunt, dicentes: Non est ipse. Habet nunc Christus discipulos suos in Euangelio, qui dicunt: Ipse est, et non alter. Habet et Antichristus predicatores suos in Euangelio, qui dicunt: Non est ipse. Qui dicunt ipse est, et non alter, corpus capitis est qui cognoscit caput, id est, corpus Christi est, quia cognoscit Christum. Et qui dicit: Non est ipse, corpus diaboli est, quia cognoscit caput, qui separauit corpus suum a corpore Christi, sicut ipse caput separatus est.

XIu. Sacerdotes Iudeorum in lege non cognoscentes Christum quod ipse esset Deus redemptor  mundi caput Ecclesie, occiderunt caput. Nunc sacerdotes Christianorum in Euangelio non cognoscunt corpus, quod sit summi capitis corpus, occidunt Christi corpus. Et tam illi sacerdotes in lege qui occiderunt caput, quam etiam isti in Euangelio sacerdotes qui occidunt capitis corpus, utrique predicatores Antichristi sunt, quia utrique de una schola sunt, utrique de una doctrina sunt, utrique de uno spiritu loquuntur. Unus spiritus est caput eorum mendax, cuius et ille corpus est. Iam supra diximus quia quod facit caput diabolus, refertur ad corpus ministrorum suorum. Et quod facit corpus ministrorum diaboli, refertur ad caput. Et cum patitur caput Ecclesie, refertur ad corpus. Et cum patitur  corpus, quod est Ecclesia, refertur ad caput. Ecclesia certa est de Christo capite, cuius est corpus, quia mediator est Christus. Et ideo non dubitat de Christo, etiamsi necesse sit sanguinem fundere pro Christo. Diabolus uero non est mediator corpori suo: qui adhuc non ingressus est hominem illum damnatum, pro quo sit uisibilis mediator ipse filius perditionis inter diabolum et genus humanum: sed habet falsos predicatores suos hereticos, qui fingunt sub nomine Christi Christum, qualem sibi inspirante diabolo finxit, non qualem ueritas dicit. Est corpus diaboli, et tamen sub nomine falsitatis Christum predicat, et Christum se colere mentitur. Et quia de sapientia se glorificat, contra Christum  agit, quia corpus Christi detrahit. Et cum detrahit, crucifixit. Et cum crucifixit, non cognoscit. Et cum non cognoscit corpus, non cognoscit caput, cuius est corpus. Et cum occidit corpus, occidit caput. Non adhuc occidit corporaliter corpus, sed spiritualiter. Et tunc occidit corpus Christi, quando per philosophiam suam mentes fidelium conturbat et fidei sue associat. Et hoc maxime mente paruulis qui adhuc lacte utuntur, id est, carne et sanguine Christi pascuntur, et necdum ad solidum cibum fidei peruenerunt. Aufert tunc lac, id est, carnem et sanguinem Christi, et prebet suum lac, id est, carnem et sanguinem quam sibi ipsi finxit. Aufert mammas Ecclesie, id est, duo Testamenta legis et Euangelii; et prebet mammas suas, id est, ad fidem suam peruersam  et legem et Euangelium exponit, et ad ipsam fidem ipsas Scripturas dirigit in peruersitate quam sentit. Et tunc Ecclesia peruersitate premitur, cum prauis quibusque predicatoribus licentia locutionis datur.

Xu. Quod longe ante Ieremias intuens ait: Sed et lamie nudauerunt mammam, lactauerunt catulos suos. Quid namque lamias, nisi hereticos appellat? humanam quidem faciem, sed belluinam per impietatem caudam gestantes. Qui tunc mammam nudant, quando errorem suum publice predicant. Tunc catulos lactant, quando male sequaces paruulorum anime, dum peruersa insinuant, ad impietatem nutriendo confirmant. Huic sensui Ioannes in libro Apocalypsis concordat, dicens: Et uidi aliam bestiam  ascendentem de terra, et habebat cornua duo agni similia, et loquebatur quasi draco: et omnem potestatem prioris bestie faciebat in conspectu eius: et facit terram, et eos qui inhabitant eam, adorare bestiam illam priorem, cuius curata est plaga mortis eius: et facit signa magna, ut ignem faciat de celo descendere in terram in conspectu hominum, et seducit eos qui in terra inhabitant per hec signa que data sunt ei, facere simulacrum bestie, ut occidantur. Et facit omnes minimos et magnos, et diuites et pauperes, et liberos et seruos, ut dent eis notam super manum eorum dexteram, aut super frontes eorum: ut ne quis posset uendere, aut emere, nisi qui habuerit notam, aut nomen bestie, aut numerum nominis eius .

 XuI. Hoc totum quanquam corporaliter Antichristi tempore factum erit, tamen in Ecclesia spiritualiter hodie fit. Nam quod dixit: uidi aliam bestiam ascendentem de terra, duas insinuat bestias esse. Bestia enim a [a 8Kb] bastando nomen habet. Non enim herbis, sed carne pascitur. Aliam bestiam dixit, sed pro officio, pro actione. Sed tamen una bestia est, quia totum corpus diaboli unum corpus est. Bestia enim omnis omnino populus est, tam pagani quam mali Christiani, qui Christi Ecclesie aduersantur. Nam pagani aperta fronte recedunt a Christo; Christiani uero, siue boni siue mali, una Ecclesia nuncupantur. Sed ipsa que una uidetur Ecclesia, tres partes  sunt, id est, una pars ipsa Ecclesia, que imitatur Christum. Cetere due partes sunt que contra ipsam Ecclesiam pugnant, id est, heretici, et Christiani mali. Diabolus enim, qui draco dicitur, caput est in tribus partibus, id est incredulis et paganis, et Christianis malis atque hereticis. Nam sicut incredulus, paganus, siue Iudeus, fide recedit a Christo, sic Christianus malus opere a Christo. Quia sicut ille publice negat Christum esse Deum, sic iste publice facit opera mala que non placent Christo. Et cum una pars fide recedit, altera opere, utraque ab uno Christo separatur. Et quia a Christo separantur, unus corpus capitis diaboli efficiuntur: et cum unum corpus efficitur, una bestia dicitur.

XuII. Tertia pars est de Antichristi corpore, id  est heretici, que longe ab illa bestia distant in religione. Illi adulteri sunt, isti uirginitatem et castitatem simulant. Illi rapaces sunt, isti sua propria largiri simulant. Illi in comessationes et ebrietates publice uitam ducunt, isti ieiuniis et orationibus semetipsos affligunt. Illi intus et foris lupi sunt, isti deforis agni et intus lupi sunt. Hos habet diabolus prophetas suos, quos constituit in Ecclesia de corpore suo; hos habet sub nomine Christi, qui Christum predicare simulent, et corpus diaboli fiant. Quia mediatorem non habet diabolus, quibus modis de Ecclesia decipere possit, nisi tantum istos prophetas suos falsos, qui Christum publice laudant et publice predicant, et eum sub nomine Christianitatis Deum esse negant. Quos Dominus in Euangelio  pseudochristos et pseudoprophetas appellat. [b 7Kb] Pseudo dicuntur, quia a se surgunt in doctrina, et predicatorum sibi nomen assumunt, et ea fingunt de Christo que a se didicerunt, non a Christo. Ipsi se preferunt apostolis Christi, quos non approbauit Ecclesia et elegit in apostolatum, sed tantum ipsi se et fauor temporalis humanus. Quia cum audiunt se laudari a carnalibus hominibus, estimant se quod eos tales habeat intus Deus. Pro quibus Dominus in Apocalypsi Ecclesiam suam admonet dicens: Scio opera tua et laborem, et patientiam, et quia non potes portare malos, et tentasti eos qui se dicunt apostolos esse, et non sunt, et inuenisti eos mendaces, et patientiam habes, et sustinuisti propter nomen meum, et non  defecisti. Hoc de ipsis hereticis, falsis apostolis, pseudochristi dictis, dictum accepimus sine dubio. Quia ipsi se ductores asseruerunt ueritatis, et sunt auctores praui mendacii. Bonos se protestantur, sed ipsi deteriores demoniis comprobantur. Sed mendacium eorum et peruersitatem catholica fides inuenit, et per tolerantiam multa sibimet illata ab ipsis sustinuit. Tentasti, inquit, eos. Non tentatur, nisi qui intus sunt in Ecclesia. Qui enim foris sunt, sine ullo tentamento foris esse manifesti sunt, nec eos tentare opus est. Intus tentatur Ecclesia, quia intus Ecclesia est heretica prauitas, a qua uastatur Ecclesia, sicut de ea Dominus in hoc libro dicit: Scio ubi habitas, ubi sedes est Satane. Sedes Satane ipsi pseudoapostoli  sunt, in quibus sedet in Ecclesia Christi, et Christus per ora illorum predicatur, et tamen Christus de eis non loquitur; et apostolos Christi se dicunt esse, et apostoli non sunt, sed deceptos Ecclesie sunt, quia non imitantur apostolos Christi, quorum sibi nomen falsitatis imposuerunt.

XuIII. Proinde Apostolus ad Corinthios dicit: Timeo autem, ne sicut serpens Euam decepit astutia sua, ita corrumpantur sensus uestri, ut excidant a simplicitate et castitate que est in Christo Iesu. Nam si is qui uenit ad uos, et alium Christum predicat, quem non predicaui uobis: aut si alium Christum accepistis, quem non accepimus: aut alium Euangelium, quem non recepistis, recte pateremini. Existimo enim nichil minus fecisse me in uobis a magnis apostolis.  Et si imperitus sermone, non tamen scientia. Item ibi contra ipsos falsos apostolos dicit: Quod autem facio, et faciam, ut amputem occasionem eorum qui uolunt occasionem: ut qui gloriantur, tales inueniantur sicut et nos. Nam eiusmodi pseudoapostoli operarii subdoli transfigurantes se in apostolos Christi; et non miror. Ipse enim Satanas transfigurat se in angelum lucis. Non est ergo magnum si ministri eius transfigurentur uelut ministri iustitie: quorum finis est secundum opera ipsorum.

XIX. Recte ergo hi pseudochristi tertia pars corporis est Antichristi, que alia dicitur bestia. Que alia non diceretur, si aperte mala fuissent, aut intra Ecclesiam non fuissent, aut sanctitatem religionis simulassent. Proinde dixit: Et uidi aliam bestiam  ascendentem de terra: et habebat cornua duo agni similia: et loquebatur quasi draco: et omnem potestatem prioris bestie faciebat. Id est, prioris populi et diaboli, quem supra diximus quia totum in corpore una bestia est, sed in actionis officio bipartita. Et illam uidit ascendere de mari: istam uero de terra. Sed aliud agit mare, aliud terra. Nam mare fluctuat, terra uero quieta est. Mare enim intelligitur populus istius seculi aperte malus. Terra uero religio est falsa et heretica prauitas, qui sub nomine sanctitatis non uidentur in seculo fluctuare, sed quasi quietem se agere, pro quo possint Ecclesiam simulare. Illam uidit ascendere bestiam de mare. Id est, populum nasci de populo, quia semper fuit malus populus. Et semper nascitur malus,  qui semper dicitur bestia. Sic et aliam bestiam uidit ascendere de terra, non descendere de celo. Nam Ierusalem celestis semper de celo in terra descendet, quia filii sui semper in humilitate nascuntur. Pseudo uero propheta de terra ascendet, quia semper de terreno genere gloriatur. De terra quippe ascendere, est de terrena gloria eleuari et sanctitate fulciri. Proinde et bestia est, et duo cornua agni similia habet. Id est, duo testamenta legis et Euangelii, per que prophetare se simulat ut inter suos agnum se proferat.

XX. Et loquebatur quasi draco. Hec est illa seductio ad Deum. Agnum se profert, quod draconis uenena latenter inserat. Agni enim similis non esset,  si aperte ut draco loqueretur. Nunc agnum se fingit, quo agnum securum defoset . Ad Deum loquitur, sed mendacium, quem sibi fingit, non ea ratione, sicut Scriptura dicit. Ad Deum loquitur, per quod eum querentes a uia ueritatis auertat. Hic facturus est signa in conspectu hominum, ut et mortui uideantur surgere. Id est, per eius predicationem quasi multi uideantur conuertere, et a mortis opere resurgere: sed tantum in conspectu hominum illa resurrectio uidetur. Nam nullus hereticorum filius ad fructum boni operis perducitur, qui eos fuerit imitatus. Terrena enim sapientia illorum est, non celestis; et terre filios generat, cum semen celeste Euangelii in sensu carnali terreno sensu aspergunt. Propterea Dominus admonet Ecclesiam suam, dicens:  Cauete a pseudoprophetis, qui ueniunt ad uos in uestitu ouium, intrinsecus autem sunt lupi rapaces. Lupi quid significare uideantur, debemus aduertere. Bestie namque sunt, qui insidiantur ouibus que circa pastorales uersantur caulas, habitacula domorum intrare non audent. Somnum canum, absentiam aut pigritiam pastoris explorant. Ouium guttur inuadunt, ut cito strangulent. Feri, rapaces, itemque natura corporis rigidioris, ut se facile non possint inflectere, impetu quodam suo feruntur, et ideo se palliantur. Tunc preterea, si quem priores hominem uiderint, uocem eius quadam nature ui feruntur eripere. Si autem homo prius eos uiderit, exagitasse memoratur. Et ideo cauendum mihi est ne si in hodierno tractatu spiritualium mysteriorum  gratia non potuerit refulgere, lupi me prius uidisse credantur, et solemne uocis extorsisse auxilium.

XXI. Nonne lupi estis isti qui insidiantur ouibus Christi? Fremunt circa caulas nocturno magis tempore quam diurno. Nocturno, quia inter ignorantes predicant: quod per diem facere non possunt, quia a sapientibus deprehenduntur. Nox ignorantia est, et dies sapientia. Semper enim perfidis nox est, qui lucem Christi suis nebulosis interpretationibus obducere et, quantum in ipsis est, fuscare conantur. uersantur ergo circa caulas, id est circa septem Ecclesias. Stabula tamen Christi intrare non audent, id est in Ecclesiam, que lux est, intrare non presumunt. Et ideo non sanantur,  quia in stabulum suum non uult Christus eos inducere, in quo curatus est ille, qui de Ierusalem descendens, incidit in latrones, quem uulneribus alligatis infuso oleo et uino imponens in iumentum suum Samaritanus ille. id est, Christus in corpore suo, duxit in stabulum, et sanandum stabulario, id est episcopo sancto, dereliquit. Non accipiunt ergo medicinam qui medicum non requirunt. Si enim requirerent, non aperte detraherent. Explorant pastoris absentiam: et ideo pastores Ecclesiarum uel occidere, uel in exsilium mittere contendunt, quia presentibus pastoribus, oues Christi defosare non possunt. Spoliare ergo gregem Domini rapto pastore conatur, qui corporea atque carnea,  [a 1Kb] quia non spiritualia mentis intentione, sed duri ac rigidi nequaquam solent a suo errore deflectere. Et ideo Apostolus ait: Hereticum hominem post unam correptionem deuita, sciens quia subuersus est, qui eiusmodi est. Hos Scripturarum uetus interpres includit, ut inanes suos in uanum effundant impetus et nocere non possint. Quod si quempiam uersuta disputationis sue circumscriptione preuenerint, faciunt obmutescere. Mutus est enim qui uerbum Dei non eadem qua est gloria confitetur. Caue ergo ne tibi uocem tollat hereticus, si prior eum non ipse deprehenderis. [b 1Kb] Scripsit enim dum latet eius perfidia. Si autem fraudem eius impietatis agnoueris, iacturam pie uocis timere non poteris. Caue igitur uersuta disputationis  uenena. Animam petunt, guttur inuadunt, uitalibus uulnus infligunt. Graues sunt morsus hereticorum. Qui etiam, ipsis bestiis grauiores et rapaciores, nullum auaritie finem impietatisque nouerunt.

XXII. Nec uos moueat quod formam uidentur pretendere humanam. Etsi foris homo uidetur, intus bestia fremit. Ex fructibus enim eorum cognoscetis eos. Si quis ergo specie mouetur, fructum interroget. Ululat iste Scripturas, non tractat, quia uocis auctorem negat. Iste est qui cum discipulus cupiebat esse, et non simpliciter, sed fraudulenter Domino ait: Magister, sequar te quocunque ieris. Ad quem Dominus dixit: uulpes foueas habent,  et aues celi nidos, ubi requiescant: nam filius hominis non habet ubi caput suum reclinet. uidebat enim mentem eius more uulpium tortuosam, et uolucres, id est demones, in eo demorantes. Sed Dominus non obsequiorum speciem, sed puritatem requirit mentis. Denique sic ait, cum paruulum in medio statuit: Quicunque receperit puerum istum in nomine meo, me recipit. Et qui me recipit, recipit eum qui me misit. Qui enim imitatorem Christi recipit, Christum recipit. Et qui imaginem Dei recipit, recipit Deum. Caput enim Christi Deus est, id est, diuinitas eius, qui in tortuosa mente non habitat. Proinde quantum potest homo sinceram exhibeat fidem, et obseruantiam mandatorum religiosa mente custodiat, ne dicatur  ei: uulpes foueam habent, et uolucres celi nidos, filius autem hominis non habet ubi caput suum reclinet. uulpecula enim fallax est et insidiis semper intenta, ut rapinam fraudis exerceat: nichil tutum, nichil otiosum, nichil patitur esse securum, quod inter ipsa hospitia hominum predam requirat, et in fouea semper latere desiderans. Ita sunt heretici, qui domum sibi parare non sciunt, sed circumscriptionibus suis alios decipere conantur. Qui simplicitatem habet, semper domum habitat, quia semper in caritate est. Hereticus uero in fouea est, tanquam fraudulenta uulpes, quia nunquam est in puritate mentis, et ideo fraudulenta uulpes est, galline illi euangelice dolum  semper intendens. Nam de ea Dominus dicit: Quoties uolui congregare filios tuos, sicut gallina pullos suos, et noluisti? Ecce relinquetur domus uestra deserta. uult Dominus hereticorum filios congregare, si ad unitatem fidei uenirent, sed non congregat, quia inter se dissidentes diuersa sentiendo non concordant. De quibus per Psalmistam dicitur: Effusa est contentio super principes eorum: et reduxit eos in inuio, et non in uia. Ipsi etenim dum dispensationem Domini peruerse interpretari non metuunt, profecto plebes subditas non ea uia que Christus est, sed in inuium trahunt. Super quos recte quoque affusa contentio dicitur, quia suis sibi uicissim allegationibus contradicunt.

XXIII. Arius quippe tres personas in Diuinitate  suscipiens, tres etiam deos credidit. Quem contra Sabellius, unum Deum suscipiens, unam credidit esse personam. Inter quos sancta Ecclesia rectum predicationis sue tramitem indeclinabiliter tenens, et unum Deum predicans, tres personas contra Sabellium asserit. Et tres personas asserens, unum Deum contra Arium confitetur.

XXIu. Elipandus Toletane sedis episcopus, nescio qua commixtionis uertigine, tres personas in una natura deitatis confundit; et Christum de uirgine natum, non Deum, sed tantum hominem credit.

XXu. Manicheus autem, qui in sacro eloquio uirginitatem laudari cognouit, eoniugium damnauit.

 XXuI. At contra Iouinianus, qui concedi coniugia comperit, uirginitatis munditiam despexit. Unde fit ut semper, hereticis peruersa intelligentia confusis, uicissim sibi eorum nequitia et in culpa concordet et in sententia discrepet.

XXuII. At contra sancta Ecclesia per medias utrarumque partium lites ordinata pace graditur. Et sicut superiora suscipere, ita nouerit etiam et inferiora uenerari. Quatenus nec summa equalia ponat infimis, nec iterum infima despiciat cum summa ueneratur. Non possunt ergo heretici in unum copulari, qui more uulpium inter se dissentientes, diuersas sibi fodiunt foueas, qui unam domum Ecclesiam quam habuerunt perdiderunt. Hoc  enim animal nec mansuescit aliquando, neque ullo usui aut cibo utile est. Sic heretici, nec mansuescunt aliquando, nec cibo Domini connectuntur. Non enim de his dicit Christus: Meus cibus est ut faciam uoluntatem Patris mei qui in celis est. Quas uulpes in Canticis canticorum a fratribus suis Dominus ligare mandat, cum dicit: Capite nobis uulpes paruulas que demoliuntur uineas: nam uinea nostra floruit. Dicit per parabolam in Euangelio Dominus: Cum creuissent herbe et fructum fecissent, tunc apparuerunt zizanie, id est, proficiente Ecclesia, numerose etiam hereses surrexerunt; sed Ecclesia, in fide permanente, quam praua sentirent inuestigate sunt hereses. Sic ille  Samson, qui interpretatur sol, captis trecentis uulpibus, earum caudis ignem apposuit, et fructus inimicorum incendit. Semper enim heretici in primordio conuersionis sue, uelut falsa religione conspiciuntur; in extremis suis cum ceperint predicare, tanquam in cauda ignem trahunt, gehenne incendio deputati. Et ideo cum Dominus dicit: Capite nobis uulpes, ac si dicat: Conuincite hereticos, eorumque uersutiam sanctarum Scripturarum concludite testimoniis. Quas uulpes paruulas dicit, quia nichil magni, secundum rectam fidem intelligendo, omne quod sapiunt minimum est. Demoliuntur uineas, quia subuertunt plebes, prauis eas traditionibus corrumpentes. Nam uinea nostra floruit, id est, Ecclesia catholica indeclinabili augmento  profecit.

XXuIII. Bene ergo Scriptura sancta hereticos homines in uno corpore bestiam dicit, quia hoc quod legendo profert imperitis, quasi ab obtentu rationis incipit. Sed quia hoc quod legit non intelligit, semper tamen ad irrationabilem sensum tendit; et quasi homo in bestiam desinit, dum sensus ipsius Scripture ad intellectum male credulitatis exponit. Quod bene hec bestia duo cornua agni similia habere dicitur, quia simplicitatem agni in exteriore demonstrat homine, et duo testamenta legis et Euangelii unum se nobiscum Christum simulant predicare. Sed audi qui de eo Ioannes dicat: Et loquebatur ut draco: et omnem potestatem prioris bestie faciebat in conspectu eius: et facit terram  et eos qui in ea habitant adorare bestiam illam priorem, cuius curata erat plaga mortis eius. Draco enim, ut diximus, diabolus dicitur. Sic enim draco diabolus, loquendo et noua falsa promittendo, decepit hominem in paradiso; sic et hereticus, qui bestia dicitur, loquitur quasi draco, id est, quasi diabolus in paradiso. Nam paradisus nunc Ecclesia est. Seducitur autem uerbis huius serpentis carnalis nostra concupiscentia, et per illam seducitur Adam, non Christus, sed Christianus. Dicit ergo draco ille diabolus ad mulierem: Cur precepit uobis Dominus ut non comederetis ex omni ligno paradisi? Sic hereticorum curiosa cupiditas, sic praui predicatores ad diligendam erroris fallaciam auditorum corda succendunt, que in typo mulieris  ponuntur, dicentes eis: Quare fugitis scientiam habere latentem et absconsam? Nouam superexquirite, et boni et mali scientiam penetrate.

XXIX. Unde apud Salomonem mulier illa hereticorum speciem tenens dicit: Aque furtiue dulciores sunt, et panis absconditus suauis. Subiecit deinde idem draco: Quocunque die comederitis, statim aperientur oculi uestri, et eritis sicut dii, scientes bonum et malum. Sic et omnes generaliter heretici loquuntur quasi draco, cum Diuinitatis meritum profitentur, atque scientie promissione decipiunt, et reprehenderunt eos quos simpliciter credentes inuenerunt. Et quia omnino carnalia persuadent, quasi ad carnalium oculorum adapertionem conantur abducere, ut interior  oculus excecetur. Hec est illa locutio heretici, qui loquitur quasi draco, et omnem potestatem prioris bestie facit, id est, totius corporis diaboli, hoc est, malorum hominum, quem priorem bestiam dicit, sicut ait: Et facit terram et eos qui inhabitant in ea adorare bestiam illam priorem, cuius curata est plaga mortis eius. Et quia ipsa bestia, quam priorem dixit habere eam capita septem et cornua decem: Unum ex capitibus eius uidit quasi occisum in mortem, et plaga mortis eius curata est. Ipsum caput bestie uelut occisum ipse est omne corpus hereticorum, qui predicant Christum crucifixum et simulant se cum duobus cornibus agnum, sed tamen ut draco loquuntur, quia omnem potestatem prioris bestie faciunt. Decem cornua, quod dicit, bestie, decem reges  esse futuros in fine mundi Scriptura commemorat, in quos Antichristus undecimus, tribus regibus occisis, cum septem erit regnaturus, quos nunc septem capita nominat. Septimum ergo caput bestie quasi occisum in morte, heretici sunt, qui Christum quasi agnum occisum cum Ioanne predicant, et eum Filium Dei Deum esse negant, dicentes: Non per istum agnum facta sunt uisibilia et inuisibilia; quem Ioannes digito ostendit: Ecce Agnus Dei! Ecce qui tollit peccata mundi! Qui enim hec dicit, bestia est unum ex capitibus bestie, et non occisum, ut agnus noster Christus, tanquam occisus de furto imitationis Christi, et loquitur quasi draco, et omnem potestatem prioris bestie facit. Quia hunc simulacrum diabolus sibi adinuenit, ut sub nomine religionis  non solum carnales, sed etiam religiosos decipiat. Ideo hoc caput dicit, quasi occisum in morte, et plaga mortis eius curata, id est, quasi Christum crucifixum sequantur. Simulacrum diaboli ideo dicitur, quia cum intus sit bestia, foris se agnum esse mentitur, ad similitudinem agni, quod est Christus. Nam Ecclesia dicit de Christo: uidi Agnum quasi occisum. Et propter septiformem gratie Spiritum, ex quo septem Ecclesie fiunt per dona gratiarum, que una Ecclesia est, que integrum corpus est Christi, dicit: Habentem cornua septem et oculos septem, qui sunt septem spiritus Dei, missi per orbem terrarum. Quia Ecclesia, que Spiritus sancti accepit gratiam, per uniuersum orbem terrarum est constituta.

XXX. De corpore uero diaboli longe aliter dicit  Ecclesia. Nec agnum nominat corpus diaboli, nec cornua septem, sed dicit: capita septem et cornua decem. Nam Agnus noster unum caput habet, quia unus est Deus. Caput enim Christi Deus. De diaboli uero corpore dicit: Et uidi ascendentem bestiam de mari, habentem cornua decem et capita septem: et super capita eius decem diademata: et super capita eius nomen blasphemie. Et bestia, quam uidi, similis era pardo: et pedes eius sicut ursi: et os eius sicut leonis. Et dedit ei draco uirtutem suam et sedem suam. Et uidi unum ex capitibus eius, quasi occisum in morte. et plaga mortis eius curata est, et mirata est omnis terra secuta bestiam: et adorauerunt draconem, quoniam dedit potestatem bestie. Et adorauerunt bestiam  dicentes: Quis similis bestie? aut quis poterit pugnare cum ea? Et datum est ei loqui magnam blasphemiam. Hoc totum figuraliter intelligendum est in Ecclesia, non sicut auditur. Nam agnus et bestia, sicut inuicem sibi contrarii sunt per naturam, ita allegorice intelligendi sunt per figuram. Hic tantum due partes sunt intelligende, id est, Christus et corpus eius, et diabolus et corpus eius. Que totum corpus diaboli, quo facilius possit spiritualiter ab Ecclesia deprehendi, omnia membra diaboli in una bestia conclusit. Hec bestia in Daniele terribilis dicitur esse ceteris bestiis, id est, leoni, pardo et urso dissimilis dicitur: et cuius nomine bestie nuncupetur, non habet. Sed tantum dissimilis ceteris bestiis et terribilis nominatur. Sed uide quantum est foris, terribilis in terrenis,  cum dicat terra, id est terreni: Quis similis bestie, et quis poterit pugnare cum ea? Terribilis ceteris bestiis dicitur et dissimilis. Sed agnus adueniens aduersus eam in certamine surrexit, et moriens predam excussit. Excutiunt et hodie agni pretioso sanguine redempti Agni incontaminati et immaculati Christi, per illum Agnum quem Deus suscitauit a mortuis. Et hic agnus et bestia contra contrarii sibi sunt in Ecclesia. bestie autem, que contraria est Agno, non speciale, sed generale nomen est, et quod multas habeat partes, que septem capitibus distinctis scribitur. Sed in narratione pro locis intelligendum est qualem partem bestie dicat, que septem capitibus ex uno corpore constat. Aliquando enim diabolum dicit bestiam; aliquando infideles, id est, sine baptismo; aliquando  Christianos malos, id est, uulgarem plebem intra Ecclesiam, qui tantum nomine Christiani sunt, operibus uero bestie sunt; aliquando principes malos; aliquando hereticos, qui male sentiunt et male predicant de Christo; aliquando hypocritas, qui simulant sanctitatem, et nec dicunt de Christo, nec scire uolunt quid dicant uel credere debeant. Aliquando enim schismaticos dicit qui recte credunt et recte predicant Christum, sed scissi sunt ab unitate Ecclesie, non corpore, sed animo. Schisma enim a scissura animarum uocata est. Eodem enim cultu, eodem ritu credit ut ceteri religiosi, sed solo congregationis delectatur dissidio, ut cum ceteris communi nullo fulciatur consilio: et totum quod sibi  agere uidetur, sanctum in suo corde esse putatur. Fit autem schisma, cum dicunt homines: Iusti sumus, nos sanctificamus in mundo, et cetera his similia. Hoc totum per singula officia unius bestie describuntur capita. Capita dicuntur, quia unusquisque sequitur sue uoluntatis arbitrium. Sola Ecclesia agit cum consilio, ne peniteat post factum.

XXXI. Quod ut testimoniis approbemus, ex multis unum Pauli apostoli proferamus exemplum. Qui ne forte in uacuum curreret aut cucurrisset, primum apostolorum requisiuit Petrum. Per hoc exemplum proficit Ecclesia, que est summi capitis membrum. Que omnis Christianitas una uidetur Ecclesia. Et multi toto mentis ardore bene se laborare putant, sed incertum est utrum Deo placeant. Unus ager est,  sed dormiente patrefamilias, inimicus homo zizania superseminauit. Ad quam eradicandam cum discipuli ire se proponerent, Dominus noster prohibuit, sibi reseruans palearum et frumenti separationem. Hec sunt uasa ire, et uasa misericordie, que in domo Dei ab Apostolo predicantur. uenient ergo dies quando, thesauro Ecclesie aperto, proferet Dominus uasa ire sue, quibus exeuntibus sancti dicent: Ex nobis exierunt, sed non fuerunt ex nobis. Si enim fuissent ex nobis, permansissent utique nobiscum. Nemo potest Christi uictoriam sibi assumere, nemo ante iudicii diem de hominibus iudicare. Si iam mundata est Ecclesia, quid Domino reseruamus? Est uia que uidetur esse apud homines recta, nouissima autem eius ueniunt in profundum inferni. In hoc errore iudicii,  que potest esse certa sententia? Proinde, quia non est certa sententia, debet caritas una. Sed ea ipsa caritas non poterit esse certa, si fides fuerit incerta. Proinde communiter omnis Ecclesia perquirere debet fidem ueram, et omnibus modis euitare hereticorum uenena. Non enim sine ratione caput huius bestie uelut occisum scribitur. Bestia itaque quam dicit inter diabolum et Christum personam non habet, quia in solo est uocabulo quod dicunt se adorare Christum, qui mortuus est et resurrexit. Hec bestia cum duobus cornibus ipsa est hereticorum pars cum omnibus sibi consentientibus, tam fide quam opere. Que caput dicitur uelut occisum, id est fallaciter Christianum. In quo uocabulo diabolum adorant, qui hoc simulacrum suis adinuenit, ut sub nomine Christianitatis  maximam partem ab Ecclesia excludat, et capiti suo diabolo coniungat. Et ille habeat corpus, cum quo se et illud ad inferorum tartara tradat. Nos adoramus Agnum, qui occisus est et resurrexit. Illi adorant bestiam, que se habet in huiusmodi similitudinem. Tres itaque sunt, id est, diabolus, et populus, et bestia uelut occisa, que est mediator, in quibus Christus resonat. Et quia ex parte bestiam, quando mediam bestiam dicit adorari, in diabolum res cadit, qui suum et hereticorum locum implet, per quorum os loquitur in Ecclesia.

XXXII. Dicit super decem cornua decem diademata, hoc est, quod reges suos tam uiuos quam mortuos laudant, et ueluti in celum atque inter sanctos  translatos esse existimant. Nomen uero blasphemie, quod super septem capita uidit, hoc est, quod se Ecclesiam dicunt et Ecclesiam persequuntur. Draco est serpentis operatio. Rufus, carnis habitaculum, qua draco ipse carnis habitatio est. Decem cornua draconis, uirtus est legis aliene. Draco uero, ille magnus serpens antiquus, qui uocatur diabolus et Satanas. Ideo dicitur draco, quia terret. Magnus, quia potens uidetur, et exaltat in spiritu. Serpens, quia non deprehenditur, sed irreprehensibiliter serpit et fallit. Antiquus ideo uocatur, quia et a principio cepit, et ueteris hominis accepit potestatem.

XXXIII. Diabolus ideo uocatur, quia consiliator sibi uidetur, et sapit. Et postquam persuaserit hominem, tanquam non sue persuasionis, sed nostri potius  admissi criminator apparet. Pardus, quia uarietatem et fallaciam deceptionis ostendit. Ursus, quia rapinam sensuum et operum malignorum est. Leo uero, quia superbie atque erroris est forma. Dedit draco bestie uirtutem suam, et sedem suam: quia intra Ecclesiam sunt heretici, qui Ecclesia uidentur esse et Ecclesia non sunt. Et per os diabolus loquitur, quos in Ecclesia decipere uult. Et adorauerunt bestiam dicentes: Quis similis bestie? aut quis poterit pugnare cum ea? Illi hoc taliter non dicunt. Sed dicunt: Quis similis Christo? aut quis illum poterit uincere? Lingua Christum profitentur, sed factis bestiam sequuntur. Et facit signa magna: ut et ignem faciat de celo descendere in terram in conspectu hominum. Ignis Spiritus sanctus est, celum  Ecclesia est, terra ipsi sunt quos baptizant, et ceteros ecclesiasticos ordines dicit, que per ipsos fiunt in Ecclesia, per que sacramenta ab illis tenetur Ecclesia captiua. Sacramentum baptismatis non solum intra in Ecclesiam catholicam, sed etiam apud hereticos, qui in nomine Patris, et Filii, et Spiritus sancti baptizant, esse quidem baptisma posse, sed extra Ecclesiam catholicam prodesse non posse. Imo sicut intra Ecclesiam recte credentibus per sacramentum baptismi confert salutem, sic extra Ecclesiam baptizati, si ad Ecclesiam non redierint, eodem baptismate cumularunt sibi perniciem et confusionem. Tantum enim ualet ecclesiastice societatis unitas ad salutem baptismi, ut non saluetur, cui non intra  Ecclesiam datur, ubi oportet ut detur. Inesse tamen homini baptismum etiam extra Ecclesiam baptizato, sed maxime ad damnationem ab Ecclesia separato. Sed quia manifestum est, ubicunque datum fuerit hoc baptisma, semel esse dandum, ideo etsi ab hereticis in nomine Patris, et Filii, et Spiritus sancti datum fuerit, uenerabiliter agnoscendum, et ab hoc nullatenus iterandum. Et quia omnis Christianitas Ecclesie nomen habet; et infideles qui non sunt baptizati, extra Ecclesiam dicuntur, putant se cum audiunt extra Ecclesiam dici baptizatos, quod pro infidelibus dicatur? Non enim ita intelligendum est, ut tantum duas partes credamus hominum, id est, unam partem baptizatorum, que sit Ecclesia; et alteram infidelium, que sit extra Ecclesiam: non enim  infideles baptismum habent, qui non credunt Christum Filium Dei, sed tantum Christiani habent baptismum. Et ipsa Christianitas que baptizata est, altera pars est que intra Ecclesiam est. Et illa que foris Ecclesia est, in duas partes diuisa est, id est, in sacerdotes hereticos, et in laicos aperte malos. Illa pars que Ecclesia dicitur, sancti et fideles sunt, qui pro Christo omnia sua reliquerunt: cui dicturus est in die iudicii: uos qui dimisistis omnia uestra, et secuti estis me, in regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Duodecim sedes dicit, quia omnis omnino Ecclesia, que est Christi sanguine passionis tincta, in duodenario apostolorum numero est constructa. Nam sic  sunt duodecim apostoli in Christo, sicut duodecim hore diei in sole. Sol Christus intelligitur, secundum Prophete dictum: uobis qui timetis Dominum, orietur sol iustitie. Et tantum ipsis Christianis oritur qui timent Christum, id est, qui credunt in Christum, et imitantur uestigia eius. In tantum ut in isto die possint ambulare. Et sicut sol facit duodecim horas diei, et non faciunt solem, sic Christus fecit e elegit duodecim apostolos: et duodecim apostoli non fecerunt nec elegerunt Christum. Sicut ipse Dominus ait: Non uos me elegistis: sed ego elegi uos. Nunc uero ipsi sunt filii adoptiui qui electi sunt, non ille qui elegit. Et tamen qui elegit et qui electi sunt, unus dies est, unum lumen est. Sol illuminator, et duodecim hore illuminate a sole. Sic Christus illuminator,  et duodecim apostoli illuminati a Christo Christus est caput, et duodecim apostoli corpus Christi, quod est omnis omnino Ecclesia in duodenario numero apostolorum constituta. Hic est unus dies, id est, una persona Christus et Ecclesia: qui in hoc die ambulat, ipse ambulat intra Ecclesiam. Hos tantum duodecim apostolos, tanquam duodecim horas diei per uniuersum mundum misit Christus, ut omnis multitudo credentium in isto solo ambularet die, id est, in ista sola Ecclesia. Sed nemo credentium ibi potest ingredi, nisi imitatus fuerit apostolos Christi. Et dum imitatus fuerit, sit ipse apostolus Christi, sicut et Paulus apostolus dicebat discipulis suis: Imitatores mei estote, sicut et ego Christi.

XXXIu. Iam nunc episcopi cathedras tenent  duodecim apostolorum, si imitantur apostolos in fide, et opere, et predicatione: et ipsi Ecclesia sunt, quia in doctrina apostolorum sunt; et baptismata, que per manus illorum fiunt, ipsi dicuntur baptizati intra Ecclesiam, quia neminem baptizant nisi tantum eos qui nomen suum dant. Quos etiam instruunt in fide et opere, qualiter credant et qualiter uiuant, ita ut ore proprio profiteantur apostolicum fidei symbolum: Credere in Deum Patrem omnipotentem. Et in Iesum Christum Filium eius unicum Deum, et Dominum nostrum: qui natus est de Spiritu sancto ex Maria uirgine. Et in Spiritum sanctum. In qua fide baptizati sunt: et abrenuntiant diabolo, et angelis eius, operibus eius, et imperiis eius.

 XXXu. Ex ipsis baptizatis alii traduntur schole et offeruntur a parentibus Christo, ut possint futuri esse sacerdotes, et seruiant Christo. Alii tantum doctrine traduntur, ut legant et cognoscant Christum, et accipiant cum benedictione intra Ecclesiam uxores, ut seruiant coniugio, quia hoc bonum est et intra Ecclesiam eius. Sed illud melius est quod sacerdotium est, quod intra Ecclesiam est, et per se Ecclesia est. Sed et is a bona est, que nobis martyres et sacerdotes, uirgines et confessores generat, et uiuunt coniugati secundum apostolum Paulum, qui dicit: De uirginibus preceptum Domini non habeo, consilium autem do, tanquam misericordiam consecutus a Domino ut sim fidelis. Existimo enim hoc bonum esse propter instantem necessitatem, quoniam  bonum est homini sic esse. Alligatus es uxori? noli querere solutionem. Solutus es ab uxore? noli querere uxorem. Si autem acciperes uxorem, non peccasti. Et si nupsit uirgo, non peccauit. Tribulationem autem carnis habebunt huiusmodi. Ego autem uobis parco. Hoc itaque, fratres, tempus breue est. Reliquum est ut qui habent uxores sint tanquam non habentes. Et qui flent, tanquam non flentes. Et qui gaudent, tanquam non gaudentes. Et qui utuntur hoc mundo, tanquam non utantur. Preterit enim figura huius mundi. uolo autem uos sine sollicitudine esse . Coniugati qui hoc preceptum seruant Apostoli, intra Ecclesiam sunt, quia sub disciplina apostolorum sunt. Si aliquis inter eos deliquerit, sicut ab Ecclesia excommunicatur, ita  et ab eis non recipitur. Decimas suas recte dant Deo. Hospitibus pedes lauant. Pauperibus ministrant. Sacerdotibus honorem impendunt, et facultatulam suam cum ipsis communicant, quia eos futuros heredes habere exspectant. Coniugibus suis non propter libidinem, sed propter procreationem filiorum utuntur. Et cum omnibus hominibus in tanta caritate uiuunt, ut monachi esse putentur. Hi in die iudicii a Domino audituri sunt: uenite, benedicti Patris mei, percipite regnum quod uobis preparatum est ab origine mundi. Esuriui enim, et dedistis mihi manducare. Sitiui, et dedistis mihi bibere. Hospes eram, et collegistis me. Nudus, et operuistis me. Infirmus, et uisitastis me. In carcere eram, et uenistis ad me. Quia quod uni de his fratribus meis minimis fecistis,  mihi fecistis. Hi sunt fratres Domini, de quibus dicit: Qui facit uoluntatem Patris mei qui in celis est, ille mihi mater, et frater, et soror est.

XXXuI. Nam si scire uultis quid est uoluntas Patris, nichil aliud inuenire possumus nisi, ut credamus in eum quem misit ille, id est, credamus Filium eius Iesum Christum uerum esse Deum. Timeamus, adoremus, imitemur et amemus, quia ipse est uerus Deus et uita eterna; sicut ipse in Euangelio dicit: Hec est autem uita eterna ut cognoscant te uerum Deum, et quem misisti Iesum Christum. Hic est uerus Deus et uita eterna. Ecce Ecclesia quem credit, ad eum tendit; et quidquid agit, per ecclesiasticam doctrinam agit; et quidquid petit, in nomine Iesu petit, ut cum Iesu eterni sint et intra Ecclesiam  baptizentur, in cuius pace perseuerant, per quam et salui fiunt. Nam qui contra hanc Ecclesiam agit, saluus esse non potest, nisi ad eam redierit ut per ipsam saluetur. Omnes intra eam saluari credo; extra illam, licet quanta bona quis uideatur agere, etiamsi pro Christi nomine sanguinem fundat, saluus esse non poterit, nisi ad Ecclesiam catholicam redierit, que sola recte credit Deum et sola diligit proximum, sola patitur pro Christo, sola moritur pro eo. Dominare semper uult uitiis, non fratribus. Quotidie legem Dei adimplet, quia quotidie in caritate est. Et quantum plus intelligit, tantum plus laborat. Cum omnibus patitur, quia cum omnibus tristatur. Hec illa pars non agit, quam supra diximus,  que extra Ecclesiam est, id est, heretici et populus eius malus, que ab eis sacramenta Ecclesie accipiunt, et doctrinam salutis nec ipsi habent, nec illis proferunt. Corpora sunt, sed non se inuicem diligunt, quia auersionem habent ab iis quorum membra sunt. De quibus Paulus apostolus Thessalonicensibus narrat, cum putarent quod tempore Pauli esset dies iudicii, eo quod eis scripserit: Nos qui uiuimus, qui relinquimur in aduentum Domini, non preueniemus eos qui antea dormierunt . Ad hec illi conturbati, scripsit eis postea, dicens: Rogamus autem uos, fratres, per aduentum Domini nostri Iesu Christi, et nostre congregationis in ipsum, ut non cito moueamini a uestro sensu, neque terreamini, neque per spiritum, neque per sermonem,  neque per epistolam tanquam per nos missam, quasi instet dies Domini, ne quis uos seducat ullo modo. Quia nisi uenerit primum discessio, et reuelatus fuerit homo peccati, filius perditionis, qui aduersatur et extollitur super omne quod dicitur Deus aut colitur, ita ut in templo Dei sedeat, ostendens se tanquam sit Deus. Meminisse debetis quia ego adhuc cum apud uos essem, hec dicebam uobis, et nunc quid detineat scitis, ut reueletur in suo tempore. Nam mysterium operatur iniquitatis. Ac si aperte diceret: tunc Antichristus manifeste uidebitur. Nam in cordibus iniquorum secreta sua iam nunc occultus operatur. Ut enim de apertioribus criminibus taceam, illa que sub specie fiunt, dicam: ecce alius fratri tacitus inuidet, et si occasionem inueniat, eum supplantare contendit;  cuius alterius membrum est, nisi eius de quo scriptum est: Inuidia diaboli mors intrauit in orbem terrarum.

XXXuII. Alius se magni meriti esse existimans, per tumorem cordis cunctis se preferens, omnes sibi inferiores credit: cuius alterius membrum est, nisi eius de quo scriptum est: Omne sublime uidet, et ipse est rex super omnes filios superbie? Alius honorem querit, ut ceteris presit; non quod aliis prosit, sed quod ipse alteri subditus non sit. Cuius alterius membrum est, nisi eius de quo scriptum est qui dixit: Sedebo in monte testamenti in lateribus aquilonis, ascendam super altitudinem nubium, et ero similis Altissimo? Hanc ergo regulam diabolus instituit membris suis, quod simulacrum sub nomine  Christianitatis in Ecclesia finxit: que tamen pars foras Ecclesiam est. Ecclesia dominari non uult, sed seruire. Solus quippe Altissimus ita dominatur super omnia, ut alteri sub se [subesse] non possit: quem diabolus imitari peruerse uoluit, cum suum dominum [dominium] querens, ei subesse recusauit. Adipiscere uoluit omnipotentiam per rapinam, quam Dominus habebat per naturam.

XXXuIII. Proinde Dominus noster iehsu Christus, cum esset in forma Dei, non rapinam arbitratus est esse se equalem Deo: sed semetipsum exinaniuit, formam serui accipiens, in similitudinem hominum factus, et habitu inuentus ut homo. Et ut nobis humilitatis et caritatis preberet exemplum, non alteros  humiliauit, sed semetipsum. Nam cum esset unigenitus secundum diuinitatis excellentiam, et sine fratribus, pro nobis etiam factus est primogenitus secundum susceptionem hominis: in qua per adoptionem gratie fratres habere dignatus est, quibus esset primogenitus, de quibus ipse per Prophetam dicit: Ecce quam bonum et quam iucundum, habitare fratres in unum! Fratres hic non corporales dicit, sed fratres spirituales. Fratres, de quibus idem Dominus Patri dicit: Narrabo nomen tuum fratribus meis. Fratres, de quibus loquebatur mulieribus: Ite, nuntiate fratribus meis. uere bonum et uere iucundum habitare fratres in unum! Unum fratrem dimisimus in seculo, ecce quantos inuenimus in monasterio! Frater meus secularis non tantum  me amabat quantum substantiam meam. Ceterum fratres spirituales, qui sua utique negligunt, aliena non querunt. Sic et in Actibus apostolorum legimus: Quoniam multitudinis credentium erat cor unum et anima una. Et erant, inquit, illis omnia communia, quia communem Christum possidebant.

XXXIX. Hanc regulam quam tenet nunc Ecclesia, ab ipso descendit capite, cuius et corpus est secundum Apostolum qui dicit: Ex quo totum corpus per nexus et coniunctiones subministratum et constructum crescit in augmentum Dei. Corpus illius summi capitis Christi, nos omnes fideles eius sumus. Per nexus uero et coniunctiones corpus ligatur, quia dum capiti pectus, dum pectori brachia, dum brachiis manus, dum manibus digiti sunt coniuncti ac membra  cetera membris inherent, corpus omne perficitur. Sic sancti apostoli, quia Redemptori nostro propinqui exstiterunt, quasi pectus capiti inerant. Quos quia martyres sunt secuti, quasi coniuncta brachia pectori fuerunt. Quibus dum pastores et doctores subiuncti sunt per bona opera, manus brachii iniuerunt. Hoc uero omne corpus Redemptoris nostri quotidie per nexus et coniunctiones subministratur in celo, quia cum ad eum illuc electe anime ducuntur, ei sua membra colligantur. De quo bene dicitur: Subministratum et constructum crescit in augmentum Dei. Quia Deus omnipotens Redemptor noster, qui in se quo proficiat non habet, adhuc per membra sua quotidie augmentum habet. Unde rursus scriptum est: Donec occurramus omnes  in uirum perfectum, in mensuram etatis plenitudinis Christi. Hoc totum per passionem carnis et compassionem mentis complet Ecclesia. Et cum hic patitur corpus, patitur caput, cuius est corpus, Paulo apostolo attestante qui ait: Quotidie adimpleo ea que desunt passionum Christi in carne mea, pro corpore eius, quod est Ecclesia.

XL. Dominus ac Redemptor noster cum sancta Ecclesia, quam redemit secundum carnem, una substantia est. Illius capitis corpus Ecclesia est, et huius corporis caput est Christus. De quo suo capite exsultat corpus, id est sancta Ecclesia, cum per Psalmistam dicit: Nunc autem exaltauit caput meum super inimicos meos. Quia enim quandoque ipsa  etiam exaltanda est, iam nunc caput suum super inimicos exaltatum gaudet in celis. Cum ergo electi quique ad uitam perueniunt, quia membra eius per eum intrant ad eum, ipse per se intrat ad se. Ipse enim in membris suis est qui intrat. Ipse caput, ad quod intrantia membra perueniunt. Accipite ergo, descendit regula, quam tenent membra eius Ecclesia, quod est in caritate unum corpus summi capitis, a quo accipit Spiritum sanctum, secundum Psalmiste uocem dicentis: Sicut unguentum a capite, quod descendit in barbam, barbam Aaron . uide ergo quid dicat unguentum. Unguentum gratia est, benedictio est diuinitatis. Sicut benedictio unguenti de capite, hoc est de diuinitate in Christo. Caput Christi Deus, caput Ecclesie  Christus. Descendit unguentum in homine Christo. Descendit de Christo in oram uestimenti eius, quod est Ecclesia. Unguentum de capite, quod descendit in barbam. Barba enim uirilitatis indicium est. Caput ergo diuinitatis dicitur, sicut diximus, ex quo descendit unguentum in barbam Aaron, id est in Christo, qui est caput Ecclesie. Barba uero, ut diximus, uirum indicat, in quo perueniamus in uirum perfectum, qui est Christus. Et postquam in illam barbam descendit, ipsum unguentum in oram uestimenti eius; sic benedictio, et ros in Hermon descendit in montem Sion. Hermon in lingua nostra interpretatur anathema, quod est Iudeorum populus. Ros ergo, id est benedictio Domini, ante fuit in populo Iudeorum, qui postea anathematizati sunt.  Et benedictio illa, que antea descendebat in populo anathematizato, postea descendit in monte Sion, hoc est Ecclesiam, que corpus est Christi. In quo capite Ecclesie descendit unguentum, ut Psalmista ait de eo: Dilexisti iustitiam et odisti iniquitatem, propterea unxit te Deus, Deus tuus oleo exsultationis pre participibus tuis. Participes sunt apostoli Christo, sed apostoli ad mensuram acceperunt Spiritum sanctum. In Christo uero omnis plenitudo Spiritus sancti descendit, quia solus sine peccato, et de ipsa plenitudine illius acceperunt apostoli.

XLI. Audistis quid dixit: Dilexisti iustitiam. Sed et contrarium uidete quid dicat: Et odisti iniquitatem. Pro his uirtutibus quid accepit audite: Propterea, inquit, unxit te, Domine, Deus tuus oleo exsultationis  pre participibus tuis. Hoc ad Christum dicitur. Iesu Christe, tu unctus es, ut ceteros ungeres unguento, quod descendit in barbam, in barbam, inquit, Aaron. Quod unguentum in capite est, descendit in barbam: id est, a uero Deo descendit ad hominem, quem dignatus est assumere. Et de homine quem assumpsit descendit in oram uestimenti eius, quod sumus nos. Et quantum nobis prodest barba ista sancta, et uir iste perfectus, uideamus. Et qui sunt illi qui proficiunt, in quos descendit in oram uestimenti eius, qui possunt esse uestimentum Christi. Et cum fuerint uestimentum Christi, tunc et ipse Christus uerum est illorum uestimentum, et induunt Christum. Nos, si uestimentum Christi sumus,  nuditatem eius nostra uestimus fide. Ecce nudus pendet in cruce, scandalum Iudeis, gentibus stultitia. Et tamen nostra fide, et sermone, et confessione uestimus nuditatem eius, et dicimus: Dominus Deus noster est qui nudus pendet in cruce. Filius Dei uerus est qui illusiones et derisiones patitur nudus in cruce, ut nos uestiti simus eius nuditate.

XLII. Cum audiunt nos Iudei ista dicere, continent aures suas, et derident nos, qui talem Deum habemus qui nudus pependit in cruce. Recedimus ab inuicem in tantum, ut nec illi recipiant nos nec nos illos. Unum hostem fugimus Iudeos, et multos hostes inuenimus intra domum, hereticos peiores quam Iudeos. Iudei semel negant et dicunt: Iste quem dicitis qui nudus pependit in cruce, non est  Deus. Cum nos eis dicimus, quis est? Respondent et dicunt, homo est: nam si Deus esset, non diceret: Deus, Deus meus, quare me dereliquisti? Et ideo non debetis tam absurde dicere Deum, sed tantum filium adoptiuum, sicut et nos sumus adoptiui, quia nec unus Deus est qui nudus pendet in cruce, nec uerus filius Dei. Iniuriam facitis Deo de tali fide. Nam nos honoramus Deum, qui recte dicimus quod Deus ad tantam iniuriam descendit. Sermo [Seruus] est qui patitur. Seruus Dei est qui patitur, ipso de se dicente: O Domine, ego seruus tuus: ego seruus tuus et filius ancille tue. Et Dominus ei dicit: Ecce seruus meus, suscipiam eum. Cum hoc uerum dicat Scriptura, quomodo uos potestis firmare, cum homo nudus qui pendet in cruce a Deo se derelictum clamitet  et Deus sit. Ecce et istos inuenimus similes Iudeorum, quia illi nudauerunt Christum, et nudum eum imposuerunt in crucem et ibi mortuus pependit. et ipsa nuditas, crux et mors facit scandalum Iudeis, et dicunt: Non est Deus. Hoc dicunt et isti heretici: Non est Deus. Nudauerunt illi Christum uestimentis, nudant et isti fide. Illis fecit scandalum Christi nuditas, istis facit scandalum Christi humilitas. Non sunt ergo isti uestimentum Christi, qui non uestiunt Christum sua fide, sed eum cum Iudeis nudant sua infidelitate. Illi Deum Isrel laudabant, et ipsum Deum Isrel negabant, quem nudum cruci affigebant. Et isti Christum laudant: et ipsum Christum, qui nudus pependit in cruce, Deum Isrel  esse negant: et utrique populum Domini se existimant esse; et utrique meliores se nobis profitentur in fide, et utrique dicunt: Nos sumus Isrel, qui Deum recte credimus. Nam uos bruta et insensati, qui hominem, qui mortuus est, habetis Deum. Et quia Isrel, uidens Deum dicitur, utrique se Isrel profitentur, utrique se filios Dei asserunt. Sed Dominus eos per Isaiam prophetam redarguit, dicens: Filios enutriui et exaltaui, ipsi autem spreuerunt me. Cognouit bos possessorem suum, et asinus presepe domini sui: Isrel autem non me cognouit, populus meus me non intellexit. Et meum populum dicit, et me non intellexit neque cognouit. Non intelligit Deum, qui non intelligit Christum, quia Christus est Deus. Non cognoscit Deum Isrel qui non cognoscit  Christum, quia Christus est Deus Isrel. Non est mundus corde, qui non uidet Deum factorem celi et terre: qui non credit Christum, quia Christus est Deus factor celi et terre. Et inde non uident Deum, quia mundum non habent cor. Beati, inquit, mundo corde, quoniam ipsi Deum uidebunt.

XLIII. Restat ergo ut qui non intelligunt, non uident; et qui non uident, in tenebris ambulant. Unde et Psalmista dicit: Nescierunt, neque intellexerunt quod in tenebris ambulant. Et qui in tenebris ambulant, in die non ambulant, quod est Christus et Ecclesia, nec dicere possunt illum uersiculum psalmi: Hic est dies quem fecit Dominus; exsultemus et letemur in eo. Et quia dies et nox una dies dicitur, quia de sole usque ad alterum orientem solem diem et  noctem includit, et unus dies dicitur, sic Ecclesia et hereticorum prauitas, lux et tenebre est, et una Ecclesia nuncupatur. Utrique unum Euangelium legunt, sed utrique uestimentum Christi esse non possunt. Cum unus fide tegit nuditatem Christi, alter infidelitate nudum predicat Christum, cum dicit: Homo est, non est Deus, non est ipse qui fecit celum et terram. Alter non nudum, sed ueste indutum eum predicat, quia dicit: Deus est homo, et ipse fecit celum et terram, qui in cruce pendet inter celum et terram. Hoc tantum Ecclesia potest dicere de Christo capite, cuius ipsa est corpus, quia ipsam suo sanguine pretioso redemit, ut eam sibi copularet per sanguinem; et Christus indueret eam, et illa Christum, sicut Paulus apostolus de ipso loquitur ad  Ephesios: Ut exhiberet sibi gloriosam Ecclesiam, non habentem maculam aut rugam. Maculam quippe et rugam non habet, quia et turpitudine operis et duplicitate sermonis caret. Non habentem, inquit, maculam aut rugam. Id est, nec per peccatum habentem maculam, nec per duplicitatem rugam. Quia et per iustitiam munda est, et per simplicem intentionem extensa. Que ergo abluta est ne maculam habeat, extensa est ne habeat rugam. Utique uestis Christi est. Sicut enim indumentum Christi tota generaliter Ecclesia dicitur, sic indumentum sunt Ecclesie singulorum anime, que ab errore conuerse eamdem Ecclesiam credendo, eique fideliter inherendo, circumdant. De quibus eidem Ecclesie  per prophetam Dominus dicit: uiuo ego, quia omnibus his uelut ornamento uestieris:

XLIu. Ecce quomodo est Ecclesia per fidem et conuersionem, et opera bona uestimentum Christi. Ecce quomodo singulorum anime, que per predicationem Ecclesie conuertuntur et credunt quod tantum in ea sit remissio peccatorum, et inherent ei fideliter, uestimentum sunt ipsius Ecclesie. uestimentum sunt Ecclesie anime in unum collecte. uestimentum est Christi tota Ecclesia, et uestimentum est Christus totius Ecclesie. Rem uobis dico nouam, imo non nouam, sed de Scripturis, quia uestimentum Christi sumus. Et cum illum nostra confessione et fide uestimus, tunc iterum nos ipsum Christum induimus. Dicit enim et Apostolus quod  uestimentum nostrum Christus sit: Quicunque, inquit, baptizati estis in Christo, Christum induistis. Quando enim baptizamur, induimur et uestimur.

XLu. Hoc totum quare dixi? Ut ostenderem credentes uestimentum esse Christi quod descendit in oram uestimenti eius, quod descendit in barbam, in barbam Aaron. Sic enim Aaron sacerdos hunc sacerdotem nostrum prefigurauit Christum, et octo eius uestimenta omnis omnino Ecclesie. Figura illa uestimentorum nos sumus secundum Apostolum, in quos finis seculorum decurrit, quia ista illis in figura contingebant que nobis in ueritate completa sunt. Siquidem pontifex octo habet, ut diximus, species uestimentorum. Longum est dicere de ephod, de tunica, de zona, de catenulis, de femoralibus, de fimbriis, de  soccis, de tintinnabulis, quibus uirtutibus sacerdos debeat ingredi templum Domini et in Sancta sanctorum. Et nos ergo si uoluerimus de uestimento esse isto sacerdotali, aut superhumerale sumus, quod interpretatur ephod, ut habeamus bona opera; et in humeris nostris Christi mandata portemus: aut certe tunica debemus esse interior, que tunica stricta est et adheret corpori. Non est laxa, non funditur, sed adheret tota ad corpus. uides ergo quia quicunque interior est, et interior tunica, uicinius iungitur corpori.

XLuI. Longum est dicere de rationalibus et de manifestationibus. Si quis uero rationale est, quod dicitur logion, non est alibi nisi in pectore. Quod ratione dictum uel factum est, rationale dicitur. Quod uero  sine ratione dictum uel factum, rationale dici non potest. Intelliges Scripture ordinem. Quicunque rationabilis est, ephod est, id est, uestimentum superhumerale; et in pectore, quod est prudentia. Ceterum fieri potest ut aliquis habeat prudentiam, ut habeat [a 6Kb] augon, hoc est logion, quod Latine dicitur rationabilitas, et non habeat [b 1Kb] ermonem, hoc est manifestationem. Quicunque ergo uerus sacerdos est, debet esse rationabilis; debet habere manifestationes; hoc est, quodcunque manifestum proferat et omnes doceat.

XLuII. Et hec omnia forsitan faciat, si castitas cauta et ornata non fuerit, et omnes fluxus carnis non mortificauerit, ut cingat lumbos suos et mortificet. Deinde femoralia debet habere, ut quodcunque  in nates ignominiosum est et sordidum, quasi hoc cingulo mundetur et mortificetur. Deinde dicitur quoniam debemus habere phodere [poderem], id est uestimentum tunice usque ad pedes. Phodere quod ordinet, quasi pedes nostros. Et in ipso phodere diuersi flores sunt. Sunt ibi malogranata, sunt etiam fimbrie. Ego puto quod et illa mulier sanguinem fluens, ideo sanata est eo quod statim fimbriam tetigerit. Hoc totum quare dico? ut bonum opus quod inchoamus usque ad finem perseueremus: quod est usque ad pedes, si Christi uestimentum esse desideramus.

 XLuIII. Deinde considerate quoniam ad extremos pedes inter malogranata erant et tintinnabula; et non ingrediebatur pontifex in Sancta sanctorum nisi illa tintinnabula personarent. Et quid Sancta sanctorum ingredi, nisi ille interior spiritualis intellectus ubi cum Domino loquitur?

XLIX. Et illa tintinnabula et illa malogranata diuersitates uirtutum sunt: et sacerdos, id est pontifex, qui omnem Ecclesiam in typo Christi tanquam uestimentum in se portat, debet prius diuersarum uirtutum eius opera, tanquam tintinnabula, per omnem Ecclesiam resonare; et tunc ad eius omnes congregentur imitationem, et sic in Sancta sanctorum ingrediatur, ut quod intus de Domino audierit foris populo loquatur, secundum Domini dictum in Euangelio:  Ut uideant opera uestra bona, et glorificent Patrem uestrum, qui in celis est. Et cum hec fuerit, Ecclesia erit, mons Sion erit: quoniam illic mandauit Dominus benedictionem. Id est, unguentum illud quod descendit de capite Diuinitatis, in barbam, in barbam Aaron: quod descendit in oram uestimenti eius, quod est Christus: et peruenit ad montem Sion illa benedictio roris que descenderat in Hermon; hoc est, in populo Iudeorum peruenit ad Ecclesiam, quod est mons Sion, quoniam in ea mandauit Dominus hanc benedictionem et uitam usque in eternum. uita Christus est. Qui confitetur Christum, habebit uitam usque in seculum seculi. Nos tamen si de Ecclesia sumus, Ecclesiam defendimus, et in dogmatum ueritate stamus, in edificio Christi sumus.  Illi uero qui non sunt in Ecclesia, aduersantur Christi Ecclesie. Si ergo sumus in Ecclesia, si habemus fidem Ecclesie, fidem apostolorum, fidem Christi dogmatum, ueritatis montes, sumus Sion.

L. Dominus noster iehsu Christus mons montium est, non unus de montibus, ut hereticus asserit Elipandus. Nam cum singulariter mons dicitur, aut singulariter Dominus, aut singulariter Christus, aut singulariter pontifex, aut singulariter sacerdos; aut singulariter hostia, aut singulariter agnus, aut singulariter lapis, aut singulariter petra, et cetera huiusmodi similia, aut certe singulariter seruus, aut singulariter pauper, solus ipse in sua persona intelligendus est: ut in ipsa humilitate, qua a nobis figuraliter  predicatur, nullus ei similis predicetur. Nam et homines sancti multi sunt qui ei credendo efficiuntur sancti. Ab eo dicuntur dii, ab eo domini, ab eo christi, ab eo pontifices, ab eo sacerdotes, ab eo hostie, ab eo agni, ab eo lapides uiui, ab eo fortes petre. Propter hoc ille factus est Patris seruus, ut nos de multis dominis liberaret, id est, de multis idolis; et ipsum solum haberemus Dominum qui propter nos factus est seruus; et essemus liberi per ipsum qui solus inter mortuos est liber, et nos ad hanc ingenuitatem perduxit. Et sine dubio summa ingenuitas creditur, in quo Christi seruitus comprobatur. Propter nos factus est pauper, ut nos eius  paupertate efficeremur diuites. Et quid est eius paupertas, nisi eius humanitas? Et quid sunt nostre diuitie, nisi eius humanitas? Quod infirmum est Dei, fortius est hominibus. Ubi ille descendit, illic nos ascendimus. Ubi se ille inclinauit, ibi nos erexit. Ubi ille penam perpessus est, ibi nos a pena liberauit. Ubi ille mortuus est, ibi nos uiuificauit. Ubi ille resurrexit, ibi nos suscitauit. Ubi ille ascendit, ibi nos secum leuauit. Ubi Pater eum exaltauit, et donauit illi nomen, et nos cum illo exaltauit, et cum illo nobis omnia donauit: quia et ipsum nobis Pater dedit, et nos illi donauit; et illum a parte dextere sue collocauit et nos corpus eius cum capite sedere fecit.

LI. Et cum sit caput et corpus una substantia, tamen  multum distat inter caput et corpus, cum tantum unum sensum habeat communem, et ceteros quatuor solum sibi uindicat caput. Multum ergo distat inter Christum hominem, et omnem omnino sanctorum multitudinem, qui de Adam ducit originem, cum omnibus uirtutibus soli homini Christo non poterit comparari aut equari totus ille exercitus. Solus Christus sine illis poterat esse: toti illi sine Christo nec uiuere possunt nec esse.

LII. Hoc totum quare diximus? Quia montem Sion figuraliter Ecclesiam nuncupauimus. Possumus singulariter dicere montem Sion unam Ecclesiam, quod est unum corpus Christi. Possumus dicere et ipsam montes et Ecclesias. Christum uero solum non possumus dicere Christum et christos, montem et montes,  Dominum et dominos, Deum et deos, seruum et seruos, pauperem et pauperes, paruulum et paruulos, circumcisum et circumcisos, baptizatum et baptizatos, flagellatum et flagellatos, mortuum et mortuos. Solus ille pro omnibus mortuus. Solus ille pro omnibus ista perpessus. Nullus sanctorum pro altero mortuus est. Nam cum Ioannes apostolus dicat: Sicut Christus pro nobis animam posuit, et nos debemus pro fratribus animam ponere. Potest quidem quilibet facere compatiendo, nam nullus potuit hoc facere moriendo et resurgendo, nisi solus Christus, solus sine peccato. Nam omnes sancti possunt dicere illud Dauidicum: Ecce enim in iniquitatibus conceptus sum, et in peccatis concepit me mater mea . Christus hunc uersiculum nunquam dixit. Sed quid dixit: uenit princeps huius mundi, et in me nichil inuenit , id est, nichil peccati in me inuenit. Et ideo quia solus homo sine peccato est, nullus ei hominum similis inuenitur. Qui solus caput est, super omne corpus est. Qui singulariter mons est, super omnes montes est, propheta Michea attestante, qui ait: In nouissimo dierum erit mons domus Domini preparatus in uertice montium: et sublimis erit super colles, et confluent ad eum populi: et properabunt gentes multe, et dicent: uenite, ascendamus ad montem Domini, et ad domum Dei Iacob, et docebit nos de uiis suis; et ibimus in semitis eius . Psalmista quoque de eo monte et de ceteris montibus in LXuII psalmo dicit: Ut quid suspicamini  montes incasetos?  Eum montem in quo beneplacuit Deo habitare in eo? Sicut ille dicitur mons, sic montes illi. Sed longe altius mons distat a montibus preparatus in cacumine montium. Montes itaque isti illum montem portando gloriosi sunt, ut qui gloriatur, in Domino glorietur, non in se. Paulus architectus dicit: Mihi absit gloriari, nisi in cruce Domini nostri Iesu Christi, per quem mihi mundus crucifixus est et ego mundo.

LIII. Ut quid ergo suspicamini hos montes? Eum montem in quo placuit Deo habitare in eo. Non quia in ipsis montibus non habitat Deus. Habitat plane. Sed per istum montem habitat in ipsis montibus Deus. In ipso quippe solo habitat omnis plenitudo  diuinitatis corporaliter. Non habitat umbraliter in illo diuinitas, tanquam in templo a rege Salomone facto, sed corporaliter. Non sicut in celo, aut in terra, aut in angelis, uel ceteris sanctis, sed corporaliter in eo habitat omnis plenitudo Diuinitatis, id est, Patris et Spiritus sancti. Qui et ipse Christus per naturam Diuinitas est. Et quanquam in angelis et in ceteris sanctis habitet diuinitas, tamen nullus eorum naturaliter Diuinitas est sicut Christus. Et quia Christus, et Pater, et Spiritus sanctus una Diuinitas est, et ipse in Patre est, et Pater in illo est, et Spiritus sanctus ab utroque procedit, ideo in ipso habitat omnis plenitudo diuinitatis corporaliter, id est, solide atque ueraciter, secundum Pauli apostoli dictum, qui ait: Quoniam Deus erat in Christo mundum  reconcilians sibi. Quod siue de Patre dictum accipiamus, quoniam ipse ait: Pater autem in me manens ipse facit opera. Et ego in Patre, et Pater in me, siue ita intelligatur, Deus erat in Christo, id est, uerbum erat in homine, hoc est, Deus erat homo. Sic erat utique uerbum in carne, ut uerbum caro factum solus proprie diceretur, id est, homo uerbum in una Christi persona copularetur. Ut quid ergo suspicamini ceteros montes? Eum montem in quo placuit Deo habitare in eo? Longe aliter habitat illis in montibus pluraliter, aliter in isto singulariter. Quem ergo illorum montium hunc montem suspicamini? Nam quia et illi per adoptionis gratiam Filii Dei sunt, sed nullus ex illis est unigenitus,  cui Pater diceret: Sede ad dexteram meam. Donec ponam inimicos tuos sub pedibus tuis . Nullus eorum abstulit peccata mundi. De nullo eorum dictum est: uerbum caro factum est, et habitauit in nobis. De nullo eorum dictum est: Hic est Filius meus dilectus, in quo mihi bene complacui, ipsum audite. De nullo eorum legimus quod sit Dominus maiestatis; sed de Christo Apostolus dixit: Quia Dominum maiestatis crucifixerunt, quia neque apparuit Pater in mundo, sed neque Spiritus sanctus, sed solum Filium crucifixerunt unicum Dei Patris uerbum.

LIu. Cauendum ergo est ne cum uerbum audis, multa cogites uerba. Nam si multa uerba cogites Patris, iam non unum Filium, sed multos filios intelliges.  Caue ergo ne te sonus capiat uocis humane similitudoque sermonis. Aliud est uerbum quod tempora habet, quod syllabis colligitur, quod litteris colligitur, quod sonat, quod auribus auditur, quod tempora habet, et unum uerbum sonat, pertransit, et fit interuallum silentii, et aliud formatur uerbum, et sequitur ut audiatur et intelligatur, quo explicito tertium sequatur, et unum uerbum alterum sequendo, multa uerba efficiantur. Non tale uerbum Patris Filius unicus: Non tale uerbum unigenitus Deus. Incorporeus Deus Pater. uocem utique incorporeus corporalem non habet. Si uox corporalis non est in Patre, nec Filius uerbum est corporale. Et ideo non multa uerba, nec multi filii, sed unum uerbum est equale Patri, quod et gradum excludit et numerum.  Et hoc dico quod lego. Et hoc credo quod profero. Nam que sit huius natura uerbi, nescio. Et nescio multo hoc melius quam scio. Hoc solum bene scio quando hoc nescio quod scire non possum. Neque enim Ioannes, quem lego, aliud dicere potuit quam quod audiuit: Quod uidimus, inquit, et quod audiuimus. Hoc solum bene se scire dixit quod audiuit et uidit, qui in Christi pectore recumbebat. Ergo illi satis est audire, mihi non est satis; sed quod ille audiuit, hoc mihi dixit. Et quod audiuit a Christo, hoc nec ego possum negare uerum esse de Christo. Ergo quod ille audiuit, hoc ego audiui. Quid audiuit? uerbum. Quia dixit: Quod fuit ab initio, quod audiuimus. Deinde dicit: Et uidimus. Hoc totum uerum est, quia quod audiuit et uidit. Quid uidit?  Non utique Diuinitatem, que secundum naturam suam uideri non potest. uidit eum per naturam meam. Non enim uerbum alterum Filius est, et homo alter, sed ex utroque unicus Filius est.

Lu. Sed quia secundum naturam suam nemo eum uidere poterat, suscepit naturam uisibilem meam, ut secundum naturam corporis uideretur. Denique et Spiritus sanctus in specie uisus est ut columba, quia uideri Diuinitas in sue claritatis ueritate non poterat. Que utique una inuisibilitas Patris, et Filii, et Spiritus sancti, quia una Diuinitas est et unus Deus, Pater, et Filius, et Spiritus sanctus. Sed quia tres sunt persone, Pater, et Filius, et Spiritus sanctus, hoc non habent commune quod solus Filius factus est homo propter homines redimendos, quod solus  Spiritus sanctus super hominem Filium descendit in specie columbe ut uideretur, quod solus Pater clamauit: Tu es Filius meus dilectus, ut audiretur.

LuI. Sed illa columba in qua Spiritus sanctus apparuit, non dicitur Spiritus sanctus, sicut iste homo a uerbo susceptus dicitur Filius. Illa columba non est Deus. Nam iste homo Deus est. Illa uox Patris, que sonuit corporaliter, non est Pater. Nam iste corporalis qui uisus est, Filius Dei Patris unicus est. Per subiectam creaturam locutus est Pater, non per suam substantiam, quia inuisibilis Deus est. Per subiectam creaturam apparuit Spiritus sanctus in specie columbe, non per suam naturam, qua inuisibilis  Deus est. Solus Filius apparuit per substantiam suam hominibus. Non per illam apparuit qua equalis est Patri, sed per illam qua missus uenit a Patre et Spiritu sancto solus Filius, qui semetipsum exinaniuit, id est, solus formam serui accepit. Noli igitur et tu secundum naturam interpretari quod preter Diuinitatis naturam est. Quod si credideris a uerbo carnem esse susceptam, et offeras transfigurandum corpus Christi altaribus, et non intellexeris quod offertur aut cui offertur; et non distinxeris naturam diuinitatis et corporis, statim tibi Dominus dicit: Si recte offeras, et recte non diuidas, peccasti. Non dico, personam diuidas, sed dico ut nemo in precibus uel Patrem pro Filio, uel Filium pro Patre nominet. Et cum altario assistitur, semper ad Patrem  dirigatur oratio. Et quicunque sibi preces aliunde describit, non eis utatur, nisi prius eas cum instructioribus contulerit fratribus: id est, preces, quas suggerit, a catholicis imbuatur.

LuII. Solus ergo Filius est homo, qui et equalis Patri est, semper in forma Dei, cui cum Patre hostiam offerimus, et solus formam serui accipiens sacerdos factus est. Per quam hostiam uiuam Deo placentem offerre possumus. Nec tamen a nobis offerri hostia potuisset, si Christus pro nobis hostia factus non fuisset. In quo ipsa natura nostri generis uera est hostia salutaris. Ut enim ipse Unigenitus, qui uerus naturaliter Deus est, uerus fieret, et sacerdos in persona diuinitatis sue, non accepit hominis personam, sed naturam. Si enim naturam hominis cum  persona simul accepisset, in illo incarnationis mysterio non esset unus Christus in duabus naturis Deus et homo, sed in duabus personis alter esset Deus, alter homo. Sed ideo unus est Christus, unus Dei et hominis Filius, quia ille unigenitus Dominus qui personam propriam semper habuit, in ipsa persona sua ueritatem nature seruilis accepit. Proinde Christus inseparabilis permanet. Quia cum altera sit in eo natura diuinitatis, altera uero natura seruilis, in uno tamen eodemque Christo illa persona diuinitatis erat, ipsa una est etiam humanitatis assumpte. Propterea unus atque idem Christus, quem et paulo minorem ab angelis ostendit, accepit formam seruilem, equalem Patri demonstrat unitas naturalis.

 LuIII. In quo sacramento sic offendunt heretici quam maxime Ariani, ut attendentes in eo officium sacerdotis, nolint celsitudinem Deitatis suscipere. Quoniam ergo sunt heretici qui Filium cum Patre unius diuinitatis esse non credunt.

LIX. Item sunt alii qui hominem natum Dei filium non confitentur: qui utrique non Dei, sed hominis asserunt esse uirginem genitricem, quia non per illum, inquit, qui de uirgine natus est, uisibilia et inuisibilia facta sunt, sed per illum quem sibi genuit equalem.

LX. Isti sunt heretici, ut Manichei, qui ueritatem carnis in Dei Filio negare non metuerunt. Hunc locum congrue atque utiliter Patres sanctissimi posuerunt. Nam cum nos ostendimus per eternum sacerdotem  Dominum Christum in nostris orationibus offerre, ueram in eo carnem nostri generis confitemur, secundum illud quod Apostolus dicit: Omnis enim ponifex ex hominibus desumptus, pro hominibus constituitur in his que sunt ad Deum: ut offerat dona et sacrificia pro peccatis. Cum uero dicitur, Filium tuum; et adiicimus: Qui tecum, summe Pater, uiuit et regnat in unitate Spiritus sancti, illam utique unitatem commendamus quam naturaliter habet Pater, et Filius, et Spiritus sanctus. Quoniam si quid huiusmodi, ut supra diximus, in Scripturis legimus, ad unitatem persone referendum est. Quia et ipse solus est sacerdos Christus, per quem hostiam offerimus; et ut per eum a Patre acceptetur et interpellet Patrem pro nobis, supplicamus orantes. Et ipse est Deus  cum Patre cui offerimus. Et ipse est qui interpellat Patrem pro nobis, non uoce, sed miseratione. Et ipse est qui exaudit cum Patre, qui solus pro nobis interpellat Patrem. Proinde nostra oratio semper per mediatorem dirigatur ad Patrem. Per ipsam personam cuius sanguine sumus redempti, quem bibimus, et cuius carnem manducamus, per quam uiuimus. Quia sicut anima et corpus ex diuersa substantia unus est homo, ita Deus et homo ex diuersa substantia unus est Christus. Ac per hoc cum sit unus ex diuersa substantia, ipse quodam modo interpellat pro nobis, ipse quodam modo pro nobis exaudit.

LXI. Diuide ergo quod meum, diuide quod suum. Ego enim quod illius erat diuinitatis non habebam.  Et ille quod meum est humanitatis non habebat. Suscepit quod meum est, ut impertiret quod suum est. Suscepit, non ut confunderet, sed ut repleret. De nostro habuit pro nobis, unde mereretur pro nobis et uiueremus in illo. Exemplum reliquit qualiter moreremur pro illo; et ubi ille est, de morte transiremus ad regnum. Ad regnum quippe non potest transire, nisi interposita morte. Et idcirco et confidendo quasi dubitamus, et quasi dubitando confidimus. Et gaudentes metuimus, et metuentes gaudemus, quia scimus quod ad brauium quietis eterne peruenire non possumus, nisi hoc quod interiacet cum labore transcenderimus. Sic etiam cum morbos temporales de corpore repellere cupimus, tristes quidem amarum purgationis poculum sumimus, certi autem de subsequenti  salute gaudemus. Sicut enim corporalis morbus sine amara potione non curatur, ita spiritualis morbus anime sine lamento lacrymarum non deletur. Quomodo ergo poterit ille nobiscum unus esse ex nobis, qui peccata non sua, sed nostra omnium solus ipse deleuit? Et ob hoc per latitudinem Scripturarum paginis currimus, sed ei similem in quo formam serui assumpsit non inuenimus.

LXII. Restat ergo ut isti qui eum sibi similem putant, uirtutes a nobis cum incredulis extorqueant, et dicant: Si uerum dicitis quod Filius Dei est iehsu, aut uere uos eius estis Ecclesia, facite in eius nomine nobis uirtutes. Et cum feceritis, credimus uobis quod uere Deus sit quem creditis. Hoc restat hereticis quod paganis. Fides uirtutes non querit. uirtus,  que temporaliter uidetur, futura non sperat. uirtutem presentem requirere, non pars fidei, sed pars incredulitatis est. Denique Paulus apostolus Mitylenem ueniens, et plenam infidelibus insulam sciens, patrem Publii dysenteria febribusque uexatum orando saluauit: et sancte predicationis adiutorem suum Timotheum ex infirmitate stomachi laborantem, non uerbo curat, sed medicinali arte mederi parat, dicens: Modico uino utere, propter stomachum et frequentes tuas infirmitates.

LXIII. Qui ergo infirmum infidelem una prece saluat, qui egrotum Timotheum prece non roborat? Quia nimirum ille foras per miraculum sanandus erat, qui intus in anima mortuus erat; ut per hoc quod exterius in corpore potestas ostenderet, hunc  ad uitam interior uirtus animaret. Et tamen utrique infirmi erant, sed equaliter infirmi non erant. Timotheus corpore erat infirmus et animo saluus, qui cum magistro Christum uitam in gentibus predicabat. Et pater Publii corpore egrotabat, sed anima mortuus erat, quia per fidem Christi nec dum suscitatus fuerat. Quia ipse dixit: Ego sum resurrectio et uita. Qui credit in me, etsi mortuus fuerit, uiuet. Quamobrem, qui non credit filium uirginis naturaliter esse Filium Dei Deum uerum, non uiuit, sed mortuus est. Mortuus est, quia hoc non credit. Iam uiuus esset, si crederet. Et ideo, qui intus uiuit, iam non miracula, sed penitentiam requirit. Qui intus in anima uiuit, corporis curam in desideriis non agit. Qui in anima mortuus est, corporis curam in  desideriis facit. Et qui corporis curam agere contendit. Christum cognoscere non potest.

LXIu. Facilius ergo Deus uidetur, cum secundum Apostolum, exterior homo corrumpitur. Et quantum plus corrumpitur de die in diem, tantum plus in agnitione Dei de die in diem renouatur. Et quantum minus exterior homo corrumpitur, tantum minus interior anima renouatur, et tantum minus Deus agnoscitur. Ipsa debet esse renouata, que templum Dei ab Apostolo dicta. Sic enim ait: Templum enim Dei sanctum est, quod estis uos. Ipse interior homo factus est ad imaginem Dei. Exigamus itaque spiritum mentis nostre, qui renouatur in agnitione Dei, secundum imaginem eius qui creauit eum, quia ibi  per fidem in nos habitat Christus. Ubi non est Iudeus neque Grecus. Ubi non est seruus neque liber. Ubi non est masculus aut femina. Ubi mori non poterimus, cum solui corpore ceperimus. Ubi non senescimus, si etiam in corpore ad decrepitam etatem peruenerimus. Cum hoc ita uerum sit, et loca apta requirimus, et inuenire non ualemus, interiora anime mundemus: et omni inde mala cupiditate depulsa, in corde nostro locum pacis secretum preparemus, et ita semper agamus ut templum Dei sanctum simus. Et si uolumus in templo orare, in nobismetipsis oremus. Ibi enim habitat ille quem oramus. Ibi enim Christus, cum clamatur, exaudit, ubi et habitat. Credimus uidere Deum: non quia uidemus per oculos corporis, sicut uidemus hunc  solem, uel mentis obtutu, sicut se quisque interius uidet uiuentem, uidet uolentem, uidet querentem, uidet scientem.

LXu. Quid ergo diximus? Nunquid hoc est uidere quod credere? Plane multum distat inter utraque, quia presentia uidentur, absentia creduntur. Et Dominus in Euangelio ait: Beati qui non uiderunt, et sic crediderunt. Et tamen illi hoc dixit qui uiderat, qui cicatrices palpauerat. Quia uidisti me, inquit, et credidisti. Beati qui non uiderunt et crediderunt. Cum beatum dicat qui uidit et credit Christum, quomodo in alio loco ipse Dominus in Euangelio dixit: Deum nemo uidit unquam? Et apostolus Paulus ad Timotheum dicit: Quem uidit nullus hominum: sed neque uidere potest? Hoc totum de hominibus dictum est,  non de aliis. Non est de illis dictum de quibus supra diximus, in duorum animabus Christus habitat per fidem, qui templum sanctum Dei sunt, in quibus Deus habitat, Propheta attestante, qui ait: Dominus in templo sancto suo. Dominus in celo sedes eius. Ipsi et celi dicuntur, secundum illud XuIII psalmi testimonium: Celi enarrant gloriam Dei. Et in quotidiana prece dicimus: Pater noster, qui es in celis. Ac si aperte dicamus: Qui es in sanctis angelis et in sanctis animabus. Celum ipsi sunt, quia non terrena, sed celestia sapiunt, secundum Pauli apostoli dictum: Si consurrexistis cum Christo, que sursum sunt sapite, ubi Christus est in dextera Dei Patris. Qui enim cum Christo resurrexit, et ubi Christus in  dextera Dei Patris sedet, sapit, iam non homo, sed Deus Scripturis sacris nuncupatur. Quia et Deus est, in quo Deus habitat; et semper eum uidet, quia semper in ipso est. Nam Deum nullus hominum uidere potest. Sicut et ipse Dominus interrogabat discipulos suos dicens: Quem dicunt homines esse filium hominis? Non dixit: Quem me dicunt esse homines, sed filium hominis, ne iactanter de se querere uideretur. Pulchre autem interrogat: Quem me dicunt esse homines filium hominis? Quia qui de filio hominis loquuntur, non dii, sed tantum homines sunt. Qui uero diuinitatem eius recte intelligunt, et tu es Christus Filius Dei uiui, cum Petro dicunt, non homines, sed dii appellantur.

LXuI. Proinde Apostolus dicebat: Quem uidit nullus  hominum, sed nec uidere potest . More hominum uocans homines humana sapientes. Quia qui diuina sapiunt, sine dubio supra homines sunt. uidebimus igitur Deum, si per celestem conuersationem supra homines esse mereamur. uidemus et nunc, secundum Apostolum, per speculum in enigmate, per fidem. uidebimus et tunc facie ad faciem. Nec tamen ita uidebimus, sicut ipse seipsum. Longe quippe dispariliter uidet Creator se quam uidet creatura Creatorem. Nam quantum ad immensitatem Dei, quidam nobis modus figitur contemplationis, quia eo ipso pondere circumscribimur quo creatura sumus. Sic profecto non ita conspicimus Deum, sicut ipse conspicit se. Sicut non ita requiescimus in Deo, quemadmodum ipse requiescit in se. Nam uisio nostra  uel requies erit utcunque similis uisioni uel requiei illius, sed equalis non erit. Ne enim iaceamus in nobis, ut ita dicam, contemplationis pinna nos subleuat, utque a nobis ad illum eriguntur intuendum, raptisque intentione cordis et dulcedine contemplationis, aliquo modo a nobis imus in ipsum. Etiam hoc ipsum ire nostrum minus est requiescere. Et tamen sic ire, perfecte quiescere est. Et perfecta ergo requies est, quia Deus cernitur; et tamen equanda non est requiei illius, qui non a se in alium transit ut quiescat.

LXuII. Est itaque requies, ut ita dicam, similis atque dissimilis. Quia quod illius requies est, hoc nostra imitatur. Namque ut beati atque eterni simus in eternum, imitamur eternum, et magna nobis est  eternitas imitatio eternitatis. Nec exsortes sumus eius quem imitari possumus. Quia et uidentes participamus et participantes imitamur. Que sine dubio uisio nunc per fidem inchoatur, sed tunc in specie perficitur, quando ceternam Deo sapientiam, quam modo per ora predicantium, quasi per decurrentia flumina sumimus, in ipso fonte Christo biberimus, cuius corpus sumus. Sed grandis hic labor erit, qui ad illa pertingere uoluerit. Non enim parua corporis uiolentia est, cum caro cupit esse quod Deus est. Deus enim, ut supra diximus, caput corporis Christi est, Apostolo attestante, qui ait: uolo autem uos scire quod omnis uiri caput Christus est. Caput autem mulieris uir. Caput Christi Deus.

LXuIII. Quid itaque est caput nostrum, nisi Diuinitas,  per quam existendi principium, ut creatura simus, sumimus? Nam uir est caput mulieris: caput uiri Christus: et caput Christi Deus. Hoc totum in Christo est, qui mediator Dei et hominum est. Nam hoc loco mulierem dicit plebem intra Ecclesiam, sensu paruulam et carnalem, que sub regimine pastorali est. uir uero huius mulieris, doctores eorum sunt qui, more apostolico Christi uestigia imitantes, eam tanta intentione educando regunt, ut non eis sufficiat in predicatione et exemplo eam instruere, sed etiam sui capitis exempla sequentes, moriendo pro ipsa animam ponere; qualiter possit illi caput esse, et suo capiti Christo, secundum Apostoli dictum, inherere.

 LXIX. Per hominem enim Christus huius uiri factus est caput. Cui homini Christo a uerbo assumpto tota Diuinitas caput est. Et hoc totum in uno Christo est, quia et in eo est omnis plenitudo diuinitatis corporaliter, et ipse est caput totius Ecclesie. Ut quemadmodum unus homo constans ex anima et corpore, et in corpore sunt ista, id est, caro, ossa, et caput. Caro regitur per ossa, ossa per caput, caput per animam. Et carnem dicimus mulierem. Et ossa dicimus uirum, caput huius mulieris, carnis. Et caput dicimus horum ossium ipsum caput humanum. Et mentem dicimus huius capitis caput. Et hoc totum in uno homine est. Sic dicimus caput mulieris, id est, minute plebis, pastores et doctores Ecclesiarum, tanquam ossa carnis. Caput uiri Christus,  tanquam ossis caput. Caput Christi Deus, tanquam mens capitis. Et cum omnia in uno homine sint, et ipsa tota ipse homo sit, tamen inueniuntur ibi differentie, quibus una alteri possit precellere. Non carni, que mollis est, precellunt ossa, que dura sunt, et sine eis caro stare non potest? Sicut nec ipsa plebs minuta intra Ecclesiam, que tanquam caro mollis est, sine magistro stare potest; qui solidi, tanquam ossa sunt. Hec ossa iunguntur capiti, per quod uitam habent, quia nisi capiti iungantur, per quod uitam habent, uiuere non possunt. Sicut magistri Ecclesiarum iunguntur capiti Christo, qui nisi Christo per fidem et opera iungantur, uiuere non possunt. Iam uero mens in quantum precellit capiti, que et altera substantia est spiritualis, in tantum  caput est, cui precellit. Sic et diuinitas Christi caput, et corporis Christi, que totum ipse Christus in se habet, et omnem plenitudinem diuinitatis sue, et omnem plenitudinem humanitatis nostre.

LXX. Sed hoc per qualecunque uestigium dicimus propter hereticorum insipientiam atque controuersiam, qui et Christum hominem non confitentur Dei Filium, et cum Patre unum Deum, et non esse alterum Deum preter eum, et cum tota Ecclesia unum hominem, [a 1Kb] et non esse altera persona Ecclesia, et altera persona Christus homo; et altera persona uerbum Patris, ut tres sint persone, uerbum homo, et Ecclesia, sicut tres sunt persone Pater, et Filius, et Spiritus sanctus. Solus Filius factus est homo, id  est, anima rationalis et caro. Ac per hoc, uerbum, anima, et caro, tres quidem substantie sunt, sed unus est Christus, unicus est Filius, unus Dominus noster iehsu Christus, unigenitus Dei Patris Filius, qui natus est de Spiritu sancto, ex Maria uirgine, sub Pontio Pilato est crucifixus; qui uere et absque mendacio Patrem habet Deum naturaliter, a quo habet deitatem, ut sit uerus Deus, et non sit alter Deus preter eum: et uere et absque mendacio matrem habet naturaliter uirginem, uirginem Mariam, et non sic alter homo preter eum cum tota Ecclesia, quam redemit sanguine suo, una persona ex tribus substantiis unus Christus. Que persona neque Patris est, neque Spiritus sancti, sed, ut diximus, Filii.  Qui Filius cum Patre et Spiritu sancto est una substantia, et non una persona, sed tres sunt persone. Cum toto homine Adam, quem assumpsit, ipse solus est una persona, et non una substantia, sed tres sunt substantie uerbum, anima et caro, totum unicus Filius.

LXXI. uide mediatorem. Tantum ipse solus descendit, quia nec Pater descendit, nec Spiritus sanctus. Et quia, ut diximus, cum Patre una substantia est, sicut una substantia est et unus Deus est cum Patre et Spiritu sancto, et alter Deus preter eum non est, cum quo in una substantia est. Quia non est alter Deus preter Patrem, nec alter Deus preter Filium, nec alter Deus preter Spiritum sanctum.  Nec alter Deus preter Patrem, et Filium, et Spiritum sanctum. Attamen cum tres sint simul unus Deus et unum lumen, non tamen una persona est Pater, et Filius, et Spiritus sanctus. Lumen est Pater, quia genuit lumen. Lumen est Filius, quia natus est de lumine. Lumen est Spiritus sanctus, quia processit de lumine ingenito et genito. Et tres simul unum est lumen.

LXXII. Aut forte calumniaris et dicis: Si unum lumen, ubi Trinitas? An forte in uocabulo sunt tantum et Filius et Spiritus sanctus, et non sunt expresse persone? Respondebo. Absit: nisi expresse persone, et proprie subsistentes sibi. Nam hoc Sabelliana peruersitas adinuenit, ut cum unum credidit inseparabile lumen, unam crederet etiam personam,  ut diceret: ipsum sibi esse Patrem, ipsum sibi esse Filium, ipsum sibi esse Spiritum sanctum.

LXXIII. Arius uero, e contrario, cum tres credidit proprie sibi subsistentes personas, tria credidit et lumina. Et quia unum est lumen, unus commiscebat personas, alter separabat. Sed utrique ab uno lumine cecati, ab uno lumine confusi, id est, in uno dum non commixti, ab uno lumine separati sunt.

LXXIu. Unum est, ut diximus, lumen, sed tamen in gignente, genito, et procedente Trinitas est. Denique aliud est genuisse, aliud genitum esse, aliud procedere. Et ideo qui genuit non est ipse in persona qui genitus est, quia altera persona est que genuit, et altera persona est que genita est. Alius genuit  alium, sed non aliud genuit quam quod est. Id est, lumen est, et lumen genuit, quod ipse est. Et cum ipsum sit quod genuit, non tamen ipse est quem genuit. Ipsum quidem lumen natura quem genuit, non tamen ipse est qui genuit genita lumen persona. Nec ipse est gignens et genitus tertia que ab his procedit persona. Sed alter in persona gignens lumen, alter in persona genitum lumen, alter in persona procedens lumen. Et lumen, et lumen, et lumen, unum lumen. Et gignentem, et genitum, et procedentem tres persone et unum lumen. Ac si dicerem: Deum, et Deum, et Deum, unum Deum. Et quia Deus genuit Deum, et Deus processit de Deo, in gignente, genito et procedente, tres sunt subsistentes sibi persone, et natura unus Deus. Solus ergo Filius factus est homo,  non in unitate nature, sed in unitate persone, id est, lumen sine initio genitus de Patre assumpsit naturam nostram. Et secundo lumen et corpus natum est de uirgine. Et in Patre semper mansit inseparabile et equale lumen, sicut angelus Marie dixit: Spiritus sanctus superueniet in te, et uirtus Altissimi obumbrabit tibi . Quia enim umbra non aliter exprimitur, nisi per lumen et corpus, uirtus ei Altissimi obumbrauit, quia in eius utero lux incorporea corpus sumpsit. Ex qua uidelicet obumbratione omnes credentes in Christo in se refrigerium mentis accipiunt. Umbra enim, ut iam diximus, a lumine formatur et corpore. Dominus autem per diuinitatem  lumen est, qui mediante anima in eius utero fieri dignatus est per humanitatem corpus. Quia ergo lumen incorporeum in eius erat utero comparandum, eique corporeum concepit, ad corpus dicitur: uirtus Altissimi obumbrabit tibi. Id est, corpus humanitatis in te accipit incorporeum lumen diuinitatis.

LXXu. Unde et in Canticis canticorum ex uoce Sponsi dicitur: Osculetur me osculo oris sui. Quoniam bona ubera tua sunt super uinum, et odor unguentorum super omnia aromata . Audistis epithalamium carmen, dilectissimi fratres, quod Spiritus sanctus per Salomonem ex uoce Sponsi et sponse, id est Christi et Ecclesie, pro celestium nuptiarum allegorica decantatione predixit. Quando Christus  sponsus et anima sponsa oppignerauerunt sibi castam inuicem coniugii uoluntatem, et facti sunt duo in carne una. Id est, Deus et homo. Duo hi, id est uerbum et anima, una persona, Sponsus et sponsa in una carne. Et illius sponsi thalamus fuit uterus uirginis. Quia in illo utero uirginali coniuncta duo, Sponsus et sponsa. Quia scriptum est: Et erunt duo in carne una. Et Dominus dicit in Euangelio: Igitur iam non sunt duo, sed una caro. Quia Christus et Ecclesia non sunt due carnes et duo homines, sed una caro et unus homo. Et Isaias optime meminit unum esse sponsos duos. Loquitur enim ex persona Christi, et dicit: Sicut sponso imposuit mihi mitram, et sicut sponsam ornauit me ornamento. Una persona uidetur loqui, et sponsum se fecit et sponsam. Quia  non sunt duo, sed una caro, id est, una natura carnis, et una substantia Christi et nostra. Sicut una substantia est Christi et Patris. Quia et cum Patre perfectus Deus est, et nobiscum perfectus homo est. Et Deus et homo ex duabus naturis una persona est Christus. Quia uerbum caro factum est et habitauit in nobis, id est, in carne nostra habitauit. Quia in nobis habitat, quando in carne nostra habitat. Et ipsa caro nostra, in qua habitat, ipse est qui habitat. Fecit sibi domum in qua habitat, et ipsa domus ipse est.

LXXuI. Denique carpentarius quislibet facit sibi domum in qua habitat, sed ipsa domus non est ipse qui habitat. Et fortasse cum a persecutore ipsa domus  dissipatur aut incenditur, habitator surgit ne simul pereat, et relinquit uacuam domum, quia ipsa domus quam habitabat non erat ipse. Non sic Deus homo factus habitauit in nobis, id est, in carne nostra. Non sic uerbum Patris, ut alter sit habitator et altera caro nostra quam habitat. Ut quia a Iudeis carne occideretur, fugisset uerbum habitator. Absit hoc a fide catholica. Sed sic esse uerbum, anima et caro una persona Christus Filius Dei, sicut quilibet homo, anima et caro est una persona. Et cum ipse homo occiditur, non anima, sed caro occiditur, et nullus alter quam ipse homo moritur. Sic Christus Filius Dei Deus et homo tanta est unitate persone, ut ipse sit Deus qui est homo. Et cum homo, id est sola caro, occiditur, nullus alter quam Filius Dei moritur. Non  diuinitate nec anima, sed sola carne. In qua carne redemptio facta est humani generis. Unde et Redemptorem nostrum Dominum Iesum Christum omnis Ecclesia confitetur.

LXXuII. Hoc totum quare diximus? nisi ut uerbum carnem factum Filium Dei probaremus. uerbum caro factum est , sed non est in carnem conuersum, sicut nec anima hominis conuertitur in carnem. Et cum in carne Christi habitat uerbum, in nostra natura habitat, quia ipsa caro nostra est. Illi carni adiungitur Ecclesia, et fit Christus totus una persona caput et corpus. Et cum in sacris uoluminibus aut homo, aut caro, aut corpus Christi nominatur, non solum Christus, sed tota Ecclesia intelligitur. Sed habet consuetudinem sancta Scriptura ut  de Domino et eius corpore, que de uno aut ad unum loquitur, atque in una persona modo caput, modo corpus ostenditur. Sicut Isaias, ut supra diximus, ait: Induit me uestimento salutis, quasi sponsum decoratum corona, et quasi sponsam ornatam monilibus suis. In una enim persona duplici uocabulo nominata; et caput, id est Sponsum, et Ecclesiam, id est sponsam, manifestauit.

LXXuIII. Proinde notandum in Scripturis, quando et caput et corpus, aut quando ex utroque transeat ad utrumque, aut ab altero ad alterum. Sicque quid capiti, quid corpori ueniat, prudens lector intelligat. Sponsum autem Christum esse et sponsam Ecclesiam, probat Scriptura diuina, dicente Ioanne Baptista pro Christo in Euangelio: Qui habet sponsam, sponsus  est. Amicus autem sponsi stans et audiens uocem eius, pre gaudio exhilaratur. Et alius propheta dicit: Desponsabo te mihi in fide et caritate. Denique hoc carni in Christo et Ecclesia esse predictum, pretitulatio ipsa manifestat. Sic enim pronuntiantur Cantica canticorum, eo quod supra omnia cantica que aut Moyses aut Maria in Exodo, aut Isaias, aut Abacuc et ceteri cecinerunt. Hec meliora sunt Cantica, quia illi aut pro liberatione prelii, aut pro conuersatione populi, aut pro admiratione diuinorum operum accensi animo ac mente laudes dixerunt Deo; hic tamen, quia Dei Ecclesie uox psallentis auditur, propter quod diuina et humana sibi inuicem copulantur, ideo Cantica canticorum, id est meliora meliorum, nuncupantur.

 LXXIX. Cum ergo dicit, Osculetur me osculo oris sui. Quoniam meliora sunt ubera tua super uinum, non de hoc osculo carnali, sed de spirituali gratia loquebatur. Ecclesie etenim uenerande immaculate uirginis uox est ad Christum Filium Dei tricenarium iuuenem, decorum, speciosum forma pre filiis hominum, uerba facientis. Quia alia sunt humana, alia diuina oracula [oscula]. Et ideo cum dicit Ecclesia: Osculetur me osculo oris sui, uult ipsa Ecclesia presentem Sponsum habere et presentis uocem audire. In preterito enim tempore, sermo Dei per prophetas ad Synagogam loqui consueuerat, et quasi per alienum os pacis osculum dabat. Hec ergo Ecclesia, que uere sponsa est Christi, contenta non est per prophetas  tantummodo Christi pacem accipere, sed magis ore proprio euangelice traditionis precepta suscipiens, a uero Sponso uelut osculum sanctitatis accipit. Et ideo osculetur me osculo oris sui. Quod quam uere fuit adimpletum, hinc potest addisci. Nam ex eo quod Christus Filius Dei secundum hominem uenire dignatus est, et carnem animamque uelut sponsam accipere, lex et prophete cessauerunt, sicut Euangelista ait: Lex et prophete usque ad Ioannem Baptistam . Et iterum: Lex per Moysem data est. Ecclesia enim, ut Apostolus definiuit, caro Christi est, qui ait: Et ipse est caput corporis Ecclesie. Cui tunc osculum fide et caritate impressum est, quando duo in una carne coniuncti sunt, id est, ueritas et pax complexe sunt se.

 LXXX. ueritas, inquit, de terra orta est, id est, caro Christi, qui de uirgine natus est, cuius origo eterna est. Pax de celo prospexit, id est, uerbum Dei, qui dixit: Ego sum pax. Et iterum: Pacem meam do uobis. Hoc est osculum uerbum Patris prophetarum ore annuntiatum, quod a seculis antiquis longa spe suspensa pependit. Quod quidem adueniente die sponsaliorum est adimpletum, per quod annulum fidei et pronubum nuptiarum celestium accepit Ecclesia. Quid enim carius Christo quam Ecclesia, pro qua suum sanguinem fudit? Aut quid Ecclesie amabilius Christo, cuius sancta et immaculata coniunctione magnam filiorum multitudinem per baptismi regenerationem procreauit? Cuius fetum copiosissimum sine dolore uidemus profusum. Cuius efficaciam,  et ut uerius dixerim, artem nascendi uel potius renascendi senties magis quam narres, intelligas potius quam comprehendas. Nec uirtutem ipsam uideas, nec artem cognoscas, et tamen perfectum opus, quod magistra sapientie et opifex ratio clusum dederit, cum debita ueneratione laudabis. Quoniam bona ubera tua, inquit, super uinum. Habuit quidem prisca lex duo ubera ex duabus tabulis lapideis, qui digito Dei impressa, candidum lac discipline paruulo tunc populo prebuerunt: sed nunc ubera Domini iam non duo, sed quatuor cognouimus. Quatuor enim Euangeliorum fontes dulce lac sapientie credentibus tribuunt.

LXXXI. Denique Dominus ad Abraham, qui utriusque populi pater est, secundum carnem scilicet, et  noster ex fide, cum ei hereditatem seculi futuri promitteret, hoc inter cetera signum sacrificii postulauit, capram trimam et uaccam trimam, ut capra, que duo ubera habet, ueteris Testamenti figuram ostenderet. Et uacca, que quatuor, euangelice discipline. Hec sunt bona ubera Domini, id est, Euangeliorum fontes aque: que meliora sunt super uinum prophetice predicationis, qua lex uinum uetus intelligitur. Euangelium uinum nouum.

LXXXII. Duo enim genera uini in Scripturis celestibus legimus. Unum quod apud Chanaam Galilee defecit ad nuptias, aliud quod multo magis de uerbo Dei aqua uinum est factum. Unde et Saluator dicebat: uinum nouum in utres nouos mittere oportet.  Quod quidem significabat nuptias Christi et Ecclesie, id est, quando uerbum Dei animam hominis copulauit, cessaturum esset uinum, id est, prisce legis et prophetie, et aliud Euangelium ex baptismatis aqua futurum. Unde et credentes musto pleni sunt isto. Quid est enim de aqua uinum, nisi anima, que retro fuerat terrena, insipida et aquata, in merum spiritus conuersa, prestantior sapore facta est?

LXXXIII. Et odor unguentorum tuorum super omnia aromata . Odor unguenti istius sacrosancti chrismatis gratiam manifestauit, que super omnia Synagoge flagrat et redolet. Illa enim habebat unctionem de unguentis factam odoriferis. Christi autem unguentum ex septiformi sancti Spiritus suauitate descendit. Unde et subiungit: Unguentum exinanitum  nomen tuum . Quare itaque exinanitum, breuiter indicabo. Prisce legis reges et sacerdotes, qui ex cornu chrismatis ungebantur, christi dicebantur in lege, eo quod similitudine unctionis chrismatis notam ipsam perfectiorem acciperent, et proinde umbra potius quam ueritate christi nomine utebantur. Sed ubi plenitudo diuinitatis, secundum Apostolum, in Christo completa est, tunc exinanitum est nomen eorum regum qui christi dicebantur, ne ulterius hoc censerentur uocabulo. Et uerum permanet nomen Christi, quod ex uero unguento, id est sancti Spiritus plenitudine, est effusum. uerum quod alibi ait: Unguentum effusum nomen tuum, eo quod suauissima ueri Christi nominis gratia super omnes credentes diffusa est, et omnem odorem notitie sue  fidelibus cunctis effuderit, unguentum effusum appellatum. Unde et orationes sanctorum in Apocalypsi thymiame sunt comparate. Unde et sequitur: introduxit me rex in cubiculum suum. Hoc Ecclesia loquitur, que regem Christum Dei Filium confitetur. Quid est cubiculum, ubi Christus rex Ecclesiam reginam introduxit, nisi in celestis regni secretum? Quis etenim nesciat, illuc Christum Ecclesiam suam, id est carnem suam, introduxit, unde sine carne descenderat, id est de abdita celorum? Carnem autem Christi Ecclesiam esse, Paulo apostolo auctore didicimus, qui dicit: Caro Christi, quod est Ecclesia. Et cum per gratiarum dona multa membra sunt, corpus tamen unum est. Nam et corpus non est unum membrum, ut ait Apostolus, sed multa. Si dixerit pes,  quoniam non sum manus, non sum de corpore; num ideo non est de corpore? Et si dixerit auris, quoniam non sum de corpore, quia non sum oculus; num ideo non est de corpore? Si totum corpus oculus, ubi auditus? Si totum auditus, ubi odoratus? Quod si est omnia unum membrum, ubi corpus? Nunc autem quidem multa membra, unum uero corpus. Quid ergo sancta Ecclesia, nisi superni sui capitis corpus est? In qua alius alta uidet, oculus; alius recta operando, manus; alius ad iniuncta recurrendo, pes; alius preceptorum uocem intelligendo, auris; alius malorum fetorem bonorumque fragrantiam discernendo, nasus est. Qui corporalium more membrorum, dum uicissim sibi accepta officia impendunt, unum de semetipsis omnibus  corpus reddunt. Et cum diuersa in caritate peragunt, diuisum esse prohibent ubi continentur. Si autem unum quid cuncti agerent, corpus utique, quod ex multis continetur, non esset. Quia, uidelicet, multipliciter compactum non existeret si hanc concordiam membrorum diuersitas non teneret. Quia ergo sanctis membris Ecclesie uirtutum dona Dominus diuidit, tanquam terre mensuras ponit. Et cum unus alteri gratiam a Domino datam inuidit, et eam nomini suo ascribere uelit, alterius limitem transcendit. Limes enim a discernendo limitem nomen accepit. Qui gratie sue mensure limitem transcendit, cadere uult, quia in precipitio pedem ponit.

LXXXIu. Unumquemque ergo reprimat metus diabolice ruine, qui dum super uoluit esse quam  quod erat, et ipsum quod erat perdidit, et de alto precipitatus profundi inferna promeruit.

LXXXu. Unusquisque ergo tanquam membrum corporis mensuram suam excedere non debet. Unde iterum idem Paulus dicit: Unicuique sicut Deus diuisit mensuram fidei. Item ipse dicit: Ex quo totum corpus compactum et connexum per omnem iuncturam subministrationis secundum operationem in mensuram uniuscuiusue membri augmentum corporis facit in edificationem sui in caritate.

LXXXuI. Sed cum miro consilio auctor ac dispositor noster uni illa largitur que alii denegat, que isti largitur, unicuique mensuras ponit: mensuras positas egredi nititur, quisquis plus quam acceperit maior esse conatur; ut fortasse ille cui tantummodo  datum est preceptorum occulta disserendo aperire, tentet etiam miraculis coruscare. Aut ille quem superne uirtutis donum ad sola miracula roborat, etiam diuine legis aperire occulta contendat. In precipitio enim pedem porrigit, qui mensurarum suarum limitem non attendit. Et plerumque perdit ea que acceperat, quia audaciter presumit ad ea que pertingere non ualet, arripere festinat. Nam et membrorum nostrorum tunc bene ministeriis utimur, cum sua eis officia distincte seruamus. Lucem quippe oculis uidemus; uocem uero auribus audimus. Si quis autem, mutato ordine, uoci oculos, luci aures accommodet, huic utraque in casum patent. Si quis autem odores uelit ore discernere, sapores nare gustare, utriusque sensus  sibi ministerium, quia peruertit, interimit. Dum enim prius hec usibus non aptantur, et sua officia deserunt, et ad extranea non assurgunt. Alii namque datur sermo sapientie. Alii sermo scientie in eodem Spiritu. Alii fides. Alii gratia sanitatum. Alii operatio uirtutum. Alii prophetia. Alii discretio spiritus. Alii genera linguarum. Alii interpretatio sermonum tribuitur. Qualiter in uno eodemque spiritu iste uerbo sapientie polleat, nec tamen sermone scientie, id est doctrine, fulgeat. Quia sentire atque inuenire sufficit etiam quod per discendi studium non apprehendit. Ille sermone scientie fulgeat, nec tamen in uerbo sapientie conualescat. Quia sufficit explere quantum dicit, et tamen ad  sentiendum ex semetipso subtile aliquid non assurgit. Iste per fidem elementis imperat, nec tamen per sanitatis gratiam infirmitates corporum curat. Ille orationis ope morbos subtrahit, nec tamen uerbo pluuias reddit. Iste operatione uirtutum ad presentem uitam etiam mortuos reuocat, et tamen prophetie gratiam non habens, que uentura sunt ignorat. Ille uentura queque uelut presentia attendit, et tamen in nulla signorum operatione se exserit. Iste per discretionem spirituum in factis subtiliter mentes conspicit. Ille diuersi generis linguas examinat, sed tamen in rebus similibus dissimilia corda non pensat. Alius in una lingua, quam nouit, sermonum pondera interpretando prudenter discutit, et tamen bonis reliquis que non habet patienter  caret.

LXXXuII. Sic itaque creator noster ac dispositor cuncta moderatur, ut qui extolli poterat ex dono quod habet, humilietur ex uirtute quam non habet. Sic cuncta moderatur, ut cum impensa gratia unumquemque subleuat, etiam per disparem gratiam alteri alterum subdat, et meliorem quisque dono alio eum qui sibi subiicitur, attendat. Ac licet reperire [se preire] ex aliis sentiat, eidem tamen quem superat se in aliis postponat. Sic cuncta moderatur. Et dum singula que querunt [erant] omnium, interposita quadam caritatis necessitudine, fiant omnia singulorum. Et unusquisque sic quod non accepit in altero possideat, ut ipse alteri possidendum quod accepit humiliter impendat. Sic sunt  diuerse gratie, sicut et diuersa, ut diximus, corporum membra. Et que putamus ignobiliora esse membrorum corporis, his honorem abundantiorem circumdamus. Et que inhonesta sunt nostra abundantiorem honestatem habent. Honesta autem nostra honestate nullius egent. Sicut iniqui dum increpatione feriri non possunt, quasi honoris tegmine uelantur. Sed hec de occultis potentum peccatis loquimur. Nam quando et aliis cognoscentibus peccant, aliis etiam cognoscentibus increpandi sunt: ne, si predicator tacet, culpam approbasse uideatur; atque hec crescens in exemplum ueniat, quam pastoris lingua non secat.

LXXXuIII. Sancta ergo Ecclesia per predicatores suos, qui dum facta mala sub dispectione increpationis  increpant, labia quasi parcens mouet. Sed tamen parcendo non parcit, quia ab increpatione culpe generaliter non tacet que specialiter tacet.

LXXXIX. Sancta ergo Ecclesia, quod corpus est summi capitis Christi, in quantum se subleuat ad superna, in tantum amplius laborat ut membra capiti conquirat que corpus eius fiant, secundum Apostolum qui dicit: uos estis corpus Christi, et membra de membro. Aliud est membrum corporis, aliud membrum membri. Membrum quippe corporis est pars ad totum membrum. Membrum uero membri est particula ad partem. Membrum namque membri est digitus ad manum, manus ad brachium. Membrum uero est corporis, tam hoc simul, ad corpus  diuersum. Sicut enim in spirituali Dominico corpore membra de membro dicimus eos qui in eius Ecclesia ab aliis reguntur, ita in illa hereticorum reproba congregatione, que totum corpus est diaboli, membra sunt carnium, qui iniquo opere quibusdam nequitioribus coniunguntur.

XC. Due itaque partes sunt: una que est corpus Christi, et altera que est corpus diaboli, que Antichristus dicitur. Quia dum bipertitus est, uetus et nouus, secundum Apostolum qui ait: Primus Adam de terra terrenus: secundus de celo celestis: modo uero in Ecclesia duo Adam sunt, terrenus et celestis. Et qualis terrenus, tales et terreni. Et qualis celestis, tales et celestes. Et ipse idem Apostolus dicit: Primus homo de terra terrenus,  secundus de celo celestis, que utraque unum est. Quia ubicunque in Scripturis sacris in ueteri Testamento legitur homo, in Hebreo Adam dicitur. Nam cum nos dicimus in Latino illud quod in psalmo octuagesimo primo scriptum est: uos autem sicut homines moriemini, in Hebreo habet: uos sicut Adam moriemini. Et in octauo psalmo: Quid est homo quod memor es eius? aut filius hominis, quoniam uisitas eum? Homo Adam accipiendus est, filius hominis Dominus noster iehsu Christus intelligendus est, qui illius ueteris Adami, qui per inobedientiam ceciderat, tunc memor uisitauit quando intra uterum uirginis uerbum caro factum est, ut habitaret in nobis. Et cum Dominus dicebat:  Filius hominis tradetur in manus peccatorum, ac si diceret: Filius Adam tradetur in manus peccatorum. Modo cum in Scripturis legitur homo, tantum dein ualet ac si dicat, Adam, prior homo de terra terrenus, secundus de celo celestis. Quarum utraque et cum Adam Dominus exprimitur, et cum homo dicitur, de carne non exit.

XCI. Sed forte aliquis specialitatem querit ut dicit, qualiter dicitur Adam secundus, si Adam homo intelligitur, quia ante ipsum et post ipsum multi homines fuerunt?

XCII. Respondebo. Ante ipsum multi homines fuerunt, sed omnes ueteres dicuntur, unus Adam intelligitur uetus. Et quanquam patriarche et prophete Spiritu sancto repleti Christum exspectabant,  et si non habebant culpam suam, tamen pro ipso homine uetere in inferno tenebantur. Quia nullus eorum per se poterat egredi, nisi de celo secundus Adam nouus pro illis descenderet. Quia tam homines illi quos a potestate diaboli liberauit, quos secum ad celos, unde sine homine descenderat, per nouum hominem reduxit, quam etiam et illi qui post ascensionem eius ei iunguntur per fidem, cum omnibus his nouus Adam dicitur, et unus homo dicitur. Hoc non est carnaliter intelligendum. Cum rationem queris, ratio hic non carnis, sed operationis est intuenda, quam Apostolus non humanis sensibus explicauit. Dum et Adamum ueterem et Dominum nostrum Iesum Christum ad primitias rerum malarum bonarumque reuocat ac reducit,  duas formas uitales collocans in duobus, ut primus Adam habeatur quisquis per uestigia eius erroris incesserit, secundus Adam ille sit qui Dominum fuerit imitatus. Hi sunt duo Adam, nouus et uetus, sicut Apostolus ait: In Christo enim Iesu neque circumcisio aliquid ualet, neque preputium, sed noua creatura. Non enim magni est meriti quid foris agatur in corpore hominis, sed pensandum est quid agatur in mente. In mente efficitur noua creatura, per quod foris deprehenditur in corpore qualiter facta est noua in mente. Ad nouum hominem pertinet presentem mundum despicere, transitoria non amare, mentem medullitus in humilitate Deo et proximo sternere, contra illatas contumelias patientiam seruare, et custodita patientia  dolorem malitie a corde expellere, egenis propria tribuere, aliena non concupiscere, amicum in Deo diligere propter Deum, et eos qui inimici sunt amare, de afflictione proximi lugere, de morte eius qui inimicus est non exsultare. Hic est secundus Adam. Iste est nouus homo quem Christus reduxit ad celos, sicut ipse discipulis suis ait: Nemo ascendit in celum nisi qui descendit de celo, Filius hominis qui est in celo. Cui sententie statim concordat quod ipsa ueritas dicit: Pater, uolo ut ubi ego sum, et ipsi sint mecum. Quia sibi ipse Dominus in uerbis suis non discrepat, sed ad inquirenda hec quasi discordantia studium mentis nostre inflammat. Omnes enim nos qui in eius fide nati sumus, eius sine dubio corpus existimus. Quia igitur mira  dispensatione pietatis membrorum suorum caput Dominus factus est, repulsa reproborum multitudine, solus est nobiscum. Nemo ascendit in celum, nisi qui descendit de celo. Quia dum nos unum cum illo iam futuri sumus, unde solus uenit in se, illuc solus redit etiam in nobis, et ille qui in celo semper est, ad celum quotidie ascendit. Quia qui diuinitate super omnia permanet, humanitatis sue compage sese quotidie ad celos trahit. Non ergo se desperet humana fragilitas. Unigeniti sanguini confidat. In pretium suum conspiciat quam magnum est quod tantum ualet. Perpendat sollicite ubi caput precessit. Et que ad uiuendum preceptis astringitur, ad sperandum exemplis roboretur. Confidat, celos  speret, supernam patriam, angelorum se socium sciat, atque in suo capite prelatum se etiam angelis gaudeat. Amen.

XCIII. Ad ueterem quippe Adam pertinet presentem mundum querere, transitoria ex concupiscentia amare, mentem in superbiam erigere, patientiam non habere, ex dolore malitie de proximi lesione cogitare, sua indigentibus non dare, ad multiplicanda lucra terrena, aliena querere, nullum preter se diligere, inimicitias inimicis reddere, de afflictione proximi gaudere, de morte inimici exsultare. Cuncta hec uetusta sunt, hominisque uidelicet de radice trahit corruptionem. Interest uetus Adam, qui in Scripturis sacris terrenus dicitur. Iste semper aduersatur Ecclesie Christi. Iste semper  generat ad mortem. Hec pars que generat ad mortem, nox dicitur. Fiunt et hic baptisma et omnia ecclesiastica sacramenta; sed quia et heretici fidem, et subditi eorum, quos regunt, opere a se diuidunt Christum, et unum uidentur nobiscum commune habere altare. Et inde nomen paternitatis assumunt, per quam et sacramenta Ecclesie usurpare presumunt. Generant quidem filios, sed quia Adam uetus est, non ad uitam generant, sed ad mortem: patres ab imperitis uocantur, sed pro eo quod recta non loquuntur, canes muti a propheta nuncupantur, qui ait: Canes muti, non ualentes latrare.

XCIu. Patres uero hereticorum dicimus eos, uidelicet, quos heresiarchas uocamus. De quorum  peruersa predicatione, id est locutionis semine, sequentes sunt populi in errore generati. Sancta uero Ecclesia cum canibus gregis, qui sunt hereticorum patres, ponere dedignatur, quia inuentores errorum iudicando respuit, eosque inter ueros Patres numerare contemnit. Pro eo tamen quod de Domino nostro Iesu Christo non recta sentiunt, eos cum canibus gregis sui non ponet, quia eos cum rectis predicatoribus non ascribit. Liquido enim patet quod Arius, Photinus, Bonosus, Macedonius, Nestorius, Eutychius, Dioscorus, Seuerus, et hic nostris modo temporibus Elipandus, multique horum similes, docendo atque suadendo conati sunt Ecclesiam illudere et patres uideri. Sancta uniuersalis Ecclesia districta ueritate diiudicans, eos inter custodes  gregis sui non numerat, quos eiusdem gregis unitatem dissipantes damnat. De quibus uoce Pauli Ephesiis dicitur: Scio quia post discessum meum ingredientur ad uos lupi graues non parcentes gregi.

XCu. Et quia aliquando heretici quanto magis in perfidie errore blandiuntur, tanto magis sanctitatem simulant; et quasi tanta amplius in exterioris esse operatione, ita ut agere pre ceteris magna uidentur. Sancta uniuersalis Ecclesia cuncta eorum opera despicit, quia ea ex autoritate recte fidei non prodire cognoscit. Per hos Antichristus sibi filios generat, quos in aduentu suo fedissimo testes in Ecclesia habeat.

XCuI. Hi testiculi Antichristi sunt, de quorum semine peruersa proles gignitur, que in Antichristi ore  copulatur. Unde et per Iob ex uoce Antichristi dicitur: Nerui testiculorum eius perplexi sunt . Tantos iste Antichristus testes habet, quantos iniquitatis sue predicatores possidet. An eius testes non sunt, qui prauis persuasionibus corda hominum uirulenta erroris semina fundendo corrumpunt? Apte autem dicitur quod testiculorum eius nerui perplexi sunt, quia uidelicet predicatorum illius argumenta dolosis assertionibus innodantur, ut recta esse simulent que peruersa persuadent; ut alligationum implicatio, quasi neruorum plexibus, ut si uideri possit, solui non possit. De suo eius testiculi perplexos habent, quia acumine predicatorum illius sub argumentis duplicibus latent. Plerumque autem,  cum uerbis corda inficiunt, in opere innocentiam ostendunt. Neque enim ad se bonos persuasione sua traherent, si se et in actionibus peruersos exhiberent.

XCuII. Sed quia testes huius perplexi neruis illigantur, et rectos se ostentant ut lateant, et peruersa corripiant ut corrumpant, ipsum sine dubio suum caput imitantes, qui quasi leo sedet in insidiis, et seuit per potentiam terreni culminis, et blanditur per speciem sanctitatis. Sed Antichristus utinam tunc solum talia ageret suo tempore, et nunc quoque ad corrumpendam fidem et fidelium uiscera hos hereticos luxurie testiculos non haberet!

XCuIII. Neque enim malum sola lectione oris infunditur, sed peius et a pluribus operis exempla propinatur. Quam multi enim Antichristum non uiderunt,  sed tamen testiculi eius sunt, quia corda innocentium actionis sue exemplo corrumpunt? Quisquis namque in superbiam extollitur, quisquis auaritie desiderio cruciatur, quisquis luxurie uoluptatibus soluitur, quisquis iniuste et immoderate ire flagris innititur, quid aliud nisi Antichristi testis est? qui dum se libenter eius usibus implicat, exemplo suo aliis erroris fetus ministrat. Ille praua agit, ille praua agentibus adest et adheret. Et non solum non increpat, sed etiam fauet. Quid ergo aliud quam Antichristi seruus est, qui perdidit auctoritatem promisse Deo fidei testimoniis erroris? Quos tamen si quis increpet, mox se sub quodam uelamine defensionis occultant. Quia uidelicet eorum nerui perplexi sunt, et male impliciti, qui corruptione  solui nequaquam possint. Et apparet quiddam in eis quod doleat, sed latet quod pungat. Amaris dulcia, noxiis blanda permiscent; et potestate quidem admirandi uideri appetunt, sed fallent arte, premissa colloquia similiter substernuntur, et per sermonem de se insinuant quod per exhibitionem negant. Unde et recte idem sanctissimus dicit: Ossa eius, uelut fistule eris . Ossa eius eris fistule comparantur, quia nimirum more eramenti insensibilis sonum bene loquendi habent, sed sensum intelligendi non habent. Hoc namque quasi humiliter asserunt quod elate uiuendo contemnunt. Unde bene per Paulum dicitur: Si linguis hominum loquar et angelorum, caritatem autem non habeam, factus sum uelut eramentum sonans aut cymbalum tinniens. Bona  quippe loquens, sed per amorem eadem bona non sequens. uelut es aut cymbalum sonitum reddit, quia ipse non sentit uerba que ipse dicit.

XCIX. An non Elipandus more cymbali a Toleto sonitum mittit et insensatus est, quia ipse non sentit uerba noua que dicit? Ut enim fides firma daretur Ecclesie, duodecim apostoli sunt a Christo electi: quorum Petrus, cum esset eorum primus, solus non est ausus componere Symbolum, sed duodenario numero apostolorum cum magna est cautela collectum et credentibus assignatum. Ideoque qui in tali confessione permanserit, a superueniente ira timere non poterit. Duodecim fuerunt Christi discipuli predicatores fidei et doctores gentium. Qui cum  omnes unum essent, unum etiam composuerunt communiter Symbolum; qui singuli singula uerba dixerunt unius fidei inuicem concordantia sibi, que tantum duodecim sunt uerba. Elipandus solum in sua fide undecim posuit, quia et denarii unum numerum excessit, et ad duplicatum ut tredecim esset non peruenit. Que uerba equaliter diuisa, undecim et undecim fiunt, ut aperte daretur intelligi ipse primus Spanie prefigurans se Antichristum. Extulit solus totam gratiam habere apostolorum, qui solus sine collatione fratrum composuit noue fidei documentum.

C. Nimis iste apparet elatione superbus, qui semetipsum cum Christo predicauit christum. Sic enim de illo quem prefigurauit per Paulum dicitur:  Ita ut in templo Dei sedeat, ostendens se tanquam sit Deus. Et rursum per eumdem dicitur: Qui uersatur, et extollitur, et colitur supra omne quod dicitur Deus, aut colitur. Etenim sancti pii dicuntur, sed non coluntur. Solus Christus dicitur Deus et colitur: super quem Antichristus se eleuauit, cuius mysterium nunc uidemus. Quia omnes qui contra Ecclesiam sunt, in Antichristi corpore sunt, cuius supra una bestia mentionem fecimus. De qua Daniel cum quartam bestiam diceret decem cornibus fultam, protinus adiunxit, dicens: Considerabam cornua: Et ecce cornu aliud paruulum ortum est de medio eorum. Et tria de cornibus primis euulsa sunt a facie eius. Et oculi quasi oculi hominis erant in circuitu, et os loquens ingentia . Undecimum quippe  huius bestie cornu esse describitur, quia regni eius potentia in iniquitate roboratur. Siue quia inter decem reges Romanorum ipse erit undecimus. Omne enim peccatum undenarium est dictum, quia dum diuersa agit, precepti decalogum transit. Et quia in cilicio peccatum plangitur, hinc est quod in tabernaculo uelut cilicina undecim fiunt. Hinc per undecimum psalmum dicitur: Saluum me fac, Domine, quoniam defecit Sanctus: quoniam diminute sunt ueritates a filiis hominum. uana locuti sunt unusquisque ad proximum suum. Labia dolosa: in corde et corde locuti sunt mala. Disperdat Dominus uniuersa labia dolosa et linguam magniloquam. Magniloqua lingua est, cum se super omnes  extollit, et sibi magnus uidetur. Hinc Petrus, ne in undenario numero remaneret, apostolos metuens, Mathiam duodecimum sorte missa requisiuit. Hic nisi enim signari culpam per undenarium uideret, implere apostolorum numerum tota festinatione duodenarium non curaret. Quia ergo per undenarium numerum transgressio exprimitur, huius bestie cornu undecimum ipse auctor transgressionis indicatur. Quod uidelicet paruulus nascitur, quia purus homo generatur. Sed immaniter grandis crescit, quia usque ad coniunctam sibi uirtutem angelis fortitudinis profecit. Quod tria cornua que ei ante faciem sunt euellit, quia ditionis sue regna totidem, que sibi uicina erant, subiecit. Cuius oculi sunt ut oculi hominis: sed os ingentia loquitur, quia in illo humana  quidem forma uidetur, sed uerbis suis ultra homines eleuatur.

CI. Ecce nunc iam aperte uidi purum hominem Elipandum, et tanta elatione superbum, super omnem se Ecclesiam eleuare, ut omnes tanquam bruta animalia putet esse. uerba etiam fidei sue que in suis inseruit epistolis, in tantum sunt fidei apostolice contraria, quantum et inter se discordantia.

CII. Que uerba dupliciter undecim fiunt, ut dupliciter se in tantum eleuaret, ut in tota Ecclesia solum super eum descendisse Spiritus sanctus [uideretur], sicut finxit Montanus, et due prophetisse ipsius, Prisca et Maximilla, qui aduentum Spiritus sancti promissum a Domino in se potius quam in apostolis fuisse credunt. Ut illi Ecclesie, que adhuc  in lacte est, cum talis surgit in predicatione qualis Elipandus surrexit. Moriuntur infantes, qui adhuc per tempus poterant ad solidum peruenire cibum. Sed tunc moriuntur, quando decipiuntur. De hoc Dominus prescius futurorum, discipulos in Euangelio admonet, dicens: ue pregnantibus et nutrientibus in illis diebus. Et orate ne fiat fuga uestra hieme uel sabbato. Quod ex superioribus manifestum est pendere. Cum enim Euangelium Christi cunctis gentibus fuerit predicatum, et uenerit consummatio, uiderent abominationem desolationis, que dicta est a Daniele propheta, stantem in loco sancto; tunc precipitur his qui in Iudea sunt, ut fugiant ad montes. Et qui in tecto, non descendant tollere aliquid de domo sua. Statimque  coniungitur: ue pregnantibus et nutrientibus in illis diebus. In quibus diebus? Quando abominatio desolationis steterit in loco sancto. Et quid erit abominatio desolationis, nisi ut integer Christus iehsu, quod non sit Filius Dei et uerus Deus, ille qui de uirgine natus est, quem Iudei crucifixerunt. Abominatio erit desolationis, quando aperte pro Christo suscipitur Antichristus et adoratur, et Christus Deus esse negatur. Iam longe Antichristus non est, quia iam Christus Deus esse negatur. Quod quidem, iuxta litteram, de aduentu Antichristi nulli dubium est, quam persecutionis magnitudo compellit fugere; et graue est ferre paruulos, qui lactantes fugam retardant. Licet quidam Titi et uespasiani aduersus Iudeos et precipue Ierusalem obsidionem pugnamque significari  uelint; hiemem quoque et sabbatum sic interpretantur, ne eo tempore fugere compellantur, quando duritia frigoris in agris et in desertis locis fugientes latere non patitur, et obseruatio sabbati, aut preuaricatores facit, si fugiunt, aut hostium gladiis subiacere, si sabbati otium et precepta obseruauerint. Sed non est tempore uespasiani completum et Titi, sed nunc in aduentu Antichristi. Nos autem audientes Dominum Saluatorem, ut qui in Iudea sunt ad montana confugiant; id est, qui confessores sunt ad fidem et doctrinam apostolicam confugiant. Ipsi quoque oculos leuamus ad montes de quibus scriptum est: Leuaui oculos meos ad montes, unde ueniet auxilium mihi. Et in alio loco: Fundamenta eius in montibus sanctis. Et, montes in circuitu eius, et  Dominus in circuitu populi sui. Et, Non potest ciuitas latere super montem posita. Et discalceati nos pedem littere, nudis pedibus cum Moyse ascendentes montem Sina, dicamus: Transiens uidebo uisionem hanc magnam; ut possumus intelligere pregnantes animas, que de semine doctrinarum et sermonibus Dei initia fidei conceperunt, et dicunt cum Isaia: A timore tuo, Domine, concepimus et parturiuimus, spiritum salutis tue faciemus super terram.

CIII. Sicut enim semina paulatim formantur in uteris, et tandiu non reputantur homicidium donec elementa confusa suas imagines membraque suscipiant, ita sensus ratione conceptus, nisi in opera proruperit, adhuc uentre retinetur, et cibo abortio perit, cum uidet abominationem desolationis stantem  in Ecclesia, et Satanam transfigurari in angelum lucis, id est hereticum. Et de istiusmodi Paulus fletibus loquitur: Filioli mei, quos iterum parturio, donec Christus reformetur in uobis. uellem autem esse apud uos modo, et mutare uocem meam, quoniam confundar a uobis. Ecce Paulus mutare uult uocem in partu suo, ut predicationis sermo in rugitum uertatur doloris. Mutare uult uocem, quia quos iam predicando pepererat, reformando gemens iterum parturiebat. Qualem rugitum pariens emittebat, quando eisdem post se redeuntibus exclamare cogebatur, dicens: O insensati Galate! qui uos fascinauit? Et sic stulti estis, ut cum spiritu conceperitis, nunc carne consumamini? uel certe currebatis bene, quis uos impediuit ueritati non obedire? Qualis in huius  partu rugitus fuit, qui multo tempore conceptos filios cum tantis laboribus peperit, et quandoque partos ad malitie uterum rediisse cognouit? Consideremus quid doloris habuerit? Quid laboris? Qui postquam potuit concepta ex utero edere, iterum compulsus est exstincta suscitare. Nisi enim predicatores sancti ab illa immensitate contemplationis interne spiritualis conciperent, et ad infirmitatem nostram humillima predicatione, quasi quadam incuruatione descenderent, nunquam utique in fide filios  procrearent. Nobis quippe prodesse non poterit, si in sue altitudinis erectione persisterent. Moriuntur semina in partu, qui necdum formati fuerant in fide, dum heretici ceperint hereses predicare. Ipsi heretici discipulos Pauli occiderant, quia Christum in pectore illorum occiderant. Quos reuocat ad unam fidem, dicens: Filioli mei, quos adhuc parturio, donec Christus formetur in uobis. Has ergo animas arbitror, iuxta mysticos intellectus, esse mulieres. De quibus ipse Apostolus scripsit: Mulier seducta in transgressione fuit. Saluabitur autem per filiorum generationem, si permanserit in fide, et caritate, et sanctitate cum pudicitia. Que si de sermone diuino aliquando generarint, necesse est, que generata sunt, crescere, et primum accipere lac infantie, donec  perueniat ad solidum cibum et ad maturam etatem plenitudinis Christi. Omnis enim qui lacte alitur, imperitus est, et mente paruulus, in ratione iustitie infantulus est. He igitur anime que adhuc non pepererunt, siue que nondum potuerunt ea que generata sunt pascere. cum audierint sermonem hereticum stantem in Ecclesia, cito scandalizantur et pereunt, et in tempestate atque in persecutionibus permanere non possunt, presertim si otium habuerint bonorum operum, et non ambulauerint in uia que Christus est.

CIu. De hac abominatione heretica peruersaque doctrina dicebat Apostolus quod homo iniquitatis et aduersarius eleuet se contra omne quod dicitur Deus et religio, ita ut presumat stare in templo Dei et ostendere  quod ipse sit Deus. Cuius aduentum secundum operationem Satane, et ea que concepta sunt facit perire abortione, et ea que nata sunt, ad pueritiam et ad perfectam etatem peruenire non posse. Quamobrem orandus est Dominus, ne in exordio fidei et crescentis etatis oriatur hiems frigoris, id est, hereticorum predicatio nouella. De qua hieme scriptum est ex uoce sponsi: Iam hiems transiit, imber abiit et recessit.


Cetera desiderantur in autographo.




ANNO DOMINI DCCLXXXuIII.
[a 3Kb] RACHIO ARGENTINENSIS EPISCOPUS.





INSCRIPTIO CODICIS CONTINENTIS CANONES CONCILIORUM ET DECRETA PONTIFICUM, QUEM CODICEM SCRIBI IUSSIT RACHIO EPISCOPUS ARGENTINENSIS ANNO 788.
[Ex Grandidier, Hist. de l'église de Strasbourg.]

 In nomine sancte et unique Trinitatis, in anno 788, quo Dominus noster Ihesus Christus pro salute mundi  nasci dignatus est; et in anno 19 regnante domno nostro gloriosissimo, adque excellentissimo Karolo  rege Francorum adque Langobardorum, seo multarum gencium, ac patricius Romanorum. Ego itaque Rachio humilis Christi seruus seruorum Dei, adque omnium catholicorum acsi peccator, gracia Dei uocatus episcopus Argentoratinxis urbis, in anno u episcopati mei, pro salutem anime mee remedium, uel pro eterne retributione, in amore Dei et sancte Marie Argentoratensis urbis eclesie hec librom canonum  continentem in se doctrinam sanctorum recte uiuencium patrum scribere iussi: omnem plenitudinem omnium conciliorum secundum constitucionem anticorum patrum, qui fuerunt congrecati ad concilium in Nizea ciuitate, hoc sunt 318 episcopi. In quo legentibus futura sit speculatio presens eruditio [a 1Kb] . Explicit prologus [b 1Kb] .




ANNO DOMINI DCCXCI.
ANGELRAMNUS METENSIS EPISCOPUS.





NOTITIA HISTORICA IN ANGELRAMNUM.


 Sanguine illustri natus Angelramnus seu Ingelramnus, quem Chrodegangi antecessoris fratre natum fuisse diximus, educatus est a pueritia in monasterio Gorziensi sub Nargaudo, puerorum magistro. Dein migrauit in cenobium Celle-Noue, hodie dictum de sancto Nabore, ubi aliquandiu uitam monasticam professus est. Cum Metensis episcopatus duos annos, menses sex et undeuiginti dies uacasset, in presulem est ordinatus 25 Septembris anno 768, archiepiscopi titulo ut antecessor honestatus, atque etiam archicapellani Caroli Magni regis honore decoratus. Obtinuit ab ipso rege, si iam ante episcopatum non habuerat, abbatiam Senonensem, eamque Ecclesie sue ditioni subiecit, moleste ferentibus monachis quod eorum monasterium ex regali episcopale euasisset. Ille uero ut monachorum amicitiam sibi reconciliaret, tribuit eis corpus sancti Simeonis episcopi Metensis, quod illi irati suam in ecclesiam interdiu admittere recusarunt. Negotiis tamen nimium distractus, Nargaudo Gorziensi monacho suo institutori abbatiam transcripsit. uarengesi uillam aliaque dona monachis Gorziensibus tradidit anno 770, Carlomanni regis  primo, cum hac conditione ut pro se suisque successoribus episcopis Metensibus nec non etiam pro regibus Carolo atque Carlomanno et pro stabilitate regni Francorum, Domini misericordiam attentius exorarent. Cum Lullo Moguntino, Weomado Treuirensi archiepiscopis aliisque presulibus Laureshamensis Ecclesie fecit dedicationem anno 774, Kal. Septembris, presente Carolo Magno rege, qui inuitatus a Gundelando abbate cum Hildegarde regina et Pipino filio eo accesserat. Compertum habemus ex testamento Fulradi abbatis sancti Dionysii in Francia, condito anno 778, Angilramnum quasdam cum illo fecisse commutationes de rebus sitis in loco de Salona diecesis Metensis. Que pacta in synodo Patris-Brunne anno Caroli nono inita cum predicto Angelramno episcopo, uilhario Senonensi archiepiscopo et cum Fulrado abbate, ab ipso principe Carolo confirmata sunt anno insequenti, eius regni decimo. Hoc compromisso inter eos conuenit ut neque Angelramnus, neque successores eius, nec archidiaconus in ipso cenobio Salonensi facultatem ullam haberent, nisi si abbas petierit, ordinationes faciendi, chrismate  consignandi et tabulas altaris benedicendi. Preter abbatiam Senonensem cenobium sancti Trudonis rexisse creditur; id quodammodo probat eius nomen insertum indici abbatum, ab auctore chronici monasterii eiusdem uulgato. Abbatie sancti Naboris studiosissimus, litteras dedit anno 787 ad reprimendam uexationem uolmari comitis et aduocati Ecclesie Metensis in homines monasterii, tam in exactionibus quam in rapinis per subaduocatos et ministros suos: unde cenobium illud ad tantam deuenerat inopiam atque miseriam, ut uix possent reperiri fratres qui Deo et sancto Nabori seruire uellent. Cui uexationi ut obuiaretur, Angelramnus Walonem abbatem ac fratres induxit ad quasdam uillas ex prebenda sua comiti tradendas; sicque nullam deinceps a comite molestiam paterentur. Haud contentus monasterio copiam ac pacem curasse, plurimum auxit possesiones et priuilegia, perficiendisque a sancto Sigibaldo ceptis edificiis operam nauauit. Et quidem cum morte interceptus est, sancti Naboris tumulum  decorabat, quem a diacono Metensis Ecclesie absolutum fuisse docet Alcuinus epigrammate 64. Capitulo suo preposituram de Milleriaco concessit, impetrauitque a Carolo Magno diploma datum Carisiaci anno 776, quo non tantum ecclesia cathedralis, uerum et cetere diecesis Metensis ecclesie atque monasteria a seculari iurisdictione forent immunia, interdicta regiis et imperialibus administris nichil contra personas et bona ecclesiastica moliendi facultate.

Ob singulare studium et existimationem qua eum prosecutus est rex, ad archicapellani dignitatem promotus fuit, simulque ab Adriano Romano pontifice accepit curam apud regem apocrisiarii seu nuntii apostolici munus exercendi. Forsan hec munia, quibus prohibitus est ne in sua diecesi resideret, occasionem dederunt episcopis Gallie eum uiolationis canonum insimulandi. Quam accusationem ut dilueret, collectionem canonum conscripsit, quam Adriano pontifici tradidit 19 Septembris 785. Hoc in opere  aggreditur probare non esse licitum temere episcopos accusare, nec eorum famam sauciare. Indicat qua cautione quaue prudentia rei episcopi iudicari debeant, qua quidem caritate ac circumspectione eorum uitia contegenda sint. Omnes pene hi canones, maxima ex parte eruti ex falsis decretalibus numero octogeni, spectant ad modum procedendi in causis ecclesiasticis, quorum Angelramnus ab aliquibus uiris eruditis auctor habetur; censent alii depromptos fuisse ex collectione falsarum decretalium Isidori Mercatoris.

Cantus Gregorianus siue Romanus, quem in Metensem  Ecclesiam Chrodegangus introducere tentauerat, longe alienus erat a perfectione; uerum sub Angilramni episcopatu ad magis regularem perductus est modulationem a cantoribus Romanis, quos ab Adriano papa impetratus rex Carolus Magnus secum in Franciam abduxit anno 787, e quibus unum Metas, alterum Suessionem misit, qui modum cantandi docerent. Ad Angelramni preces Paulus Diaconus, cognomento Warnefridi, Longobardus genere, postea monachus Casinensis, ob eruditionem regi Carolo Magno dilectus, episcoporum Metensium historiam contexuit, et ea honorifica clausit apostrophe: »Hic iam, pater sanctissime Angilramne, narrationis serie uestram beatitudinem locus exspectat: sed ego mee tenuitatis non immemor, attentare minus idonee non audeo, que de uestre uite cursu laudabili maiori stylo promenda sunt.« Diaconus alter Ecclesie Metensis, nomine Donatus, ei uitam sancti Trudonis, preposita operi epistola, dedicauit. Auctor equalis qui episcoporum Metensium uite epitomem carmine  scripsit, ita de Angelramno loquitur.:

Iam nunc tricenus pastorque octauus herili
Auxilio fultus traxit ad pia pascua uite
Angelramnus oues: quo tempore maximus armis
Rex Carolus sensu, formaque, animoque decorus,
Italie accepit Christi de munere sceptrum,
Quos simul Excelsi, Stephano poscente beato,
Protegat atque regat felices dextra per euum.
Mortuus est Angelramnus post 23 annos episcopatus, anno 791, dum Carolum regem in expeditione militari contra Hunnos tunc cepta comitaretur, in loco a diuersis scriptoribus uarie uocato Asnaghum-Chunisberg, Asnabrug-Cumeberg, Cummeberg, unde corpus eius in monasterium de Noua-Cella seu sancti Naboris aduectum, illic sepultum est. De die obitus non consentiunt antiqua manuscripta; sed maiori parti ac Martyrologio cathedralis, quod ipsius mortem consignat ad uI Kalendas Nouembris, stare satius  est. uacauit sedes uiginti septem annos tresque menses ex codice sancti Symphoriani. uerumtamen Madaurensis episcopus, qui interpontificium post Angelramni obitum non admittit, huius episcopatum ad annos usque quinquaginta, eiusque uitam ad annum usque 818 prorogat. Quam sane opinionem euertit Alcuinus, ipse iam ab anno 804 mortuus, epigrammate 164, quo testatur Angelramnum obiisse dum sancti Naboris tumulum exornaret. Colitur inter sanctos in monasterio sancti Naboris, ubi eius sepulcrum lapideum repertum est anno 1609, die 5 Augusti





COLLECTIO CANONUM AB ANGELRAMNO METENSI EPISCOPO ADUNATA ET ADRIANO SUMMO PONTIFICI OBLATA.

[1Kb]



Ecclesiastice regule sanctorum Patrum, apostolorum, prolate per Clementem Romanum pontificem, que ex Grecis exemplaribus in primo ordine ponuntur.


    I. Episcopus a duobus uel tribus ordinetur.
    II. Presbyter et reliqui clerici ab uno episcopo ordinentur.
     III. Ne mel et aliud in sacrificio offeratur, nisi quod Dominus statuit.
    Iu. Nouas spicas, uuas, oleum et incensum ad altare licet offerri ad benedicendum.
    u. Reliqua omnia ad domum episcopi et presbyteri.
     uI. Ut presbyter uxorem suam a gubernatione sua non abiiciat, sed caste regat.
    uII. Ordinati secularibus curis dediti deiiciantur.
    uIII. Ut Pascha ante equinoctium uernale non celebretur.
    IX. Ut ministri altaris facta oblatione communicent.
    X. Ut et laici ecclesiam ingressi communicent.
    XI. Si quis cum excommunicato saltem in domo orauerit, excommunicetur.
    XII. Si quis cum damnato clerico ueluti cum clerico orauerit, damnetur.
    XIII. Ut nullus preter commendatitias litteras suscipiatur.
    XIu. Ne episcopi alienam parochiam inuadant.
     Xu. Ne clerici suam ecclesiam relinquant preter episcopi licentiam.
    XuI. Ut episcopus fugitiuum alterius episcopi clericum retinens excommunicetur.
    XuII. Ne bigamus, uel concubinam habens, ordinetur.
    XuIII. Ne corruptarum mariti ordinentur.
    XIX. Ut duabus sororibus, uel filie fratris corrup . . . . . ad clerum non admittatur [a 1Kb] .
    XX. Clericus fideiussor abiiciatur.
    XXI. Per uim eunuchizatus possit fieri episcopus. Et qui eunuchizauerit, non ordinetur. Si clericus se eunuchizauerit, deponatur.
    XXII. Laicus semetipsum abscindens tribus annis excommunicetur.
     XXIII. Episcopus, uel presbyter, uel diaconus in fornicatione, periurio, uel furto capti, deponantur, non tamen excommunicentur.
    XXIu. Similiter reliqui clerici iudicentur.
    XXu. Quod lectoribus tantum liceat matrimonium contrahere. Quod episcopus, presbyter, diaconus, peccantes fideles uerberare non debeant.
    XXuI. Ut damnati pristinum officium usurpantes de Ecclesia penitus abscindantur.
    XXuII. Episcopus, presbyter, diaconus per pecuniam ordinatus, cum ordinatore suo deponatur, et excommunicetur ut Simon Magus a Petro.
    XXuIII. Ut episcopus [per] seculares potestates ecclesiam obtinens deponatur.
    XXIX. Ut presbyter qui contempto episcopo suo  seorsum conuentus fecerit, deponatur.
    XXX. Quod clerici ab episcopo suo damnati, ab aliis non debeant recipi.
    XXXI. Episcopi, presbyteri, diaconi, peregrini per [Leg. preter. Hard.] commendatitias litteras suscipiantur hospitio, non ad communionem.
    XXXII. Ut episcopi sine primate suo, primas absque suis suffraganeis, nil disponant, nec in propriis [Leg. nisi in propriis. Hard.] parochiis.
    XXXIII. Ut episcopus qui in aliena parochia clericos nesciente eorum episcopo ordinauerit, deponatur cum his quos ordinauit.
    XXXIu. Ut episcopus curam populi suscipere nolens,  excommunicetur. Item clerici, si populum non erudierunt, ut legitimo episcopo obediant, si ad illos uenire noluerint; et bis in anno concilia episcoporum celebrentur.
    XXXu. Ut episcopus omnes ecclesiasticas res dispenset, nec inde aliquid suis parentibus non pauperibus subministrari patiatur.
    XXXuI. Ut presbyteri et diacones preter episcopum nichil agant: sin autem abinuicem separate res ecclesiastice et res episcopi proprie, quas ille dare possit quibus uoluerit, ne, eo moriente, propinqui eius proscribantur sub obtentu ecclesie.
    XXXuII. Omnes res ecclesie in potestate sint episcopi ad dispensationem pauperum. Episcopus, presbyter, diaconus aleator aut ebriosus, aut desinat,  aut damnetur; delinquentes clerici, siue laici eadem facientes, excommunicentur.
    XXXuIII. Episcopus, presbyter, diaconus, usurarii, aut desinant, aut damnentur
    XXXIX. Episcopus, presbyter, diaconus, cum hereticis tantum orantes, excommunicentur.
    XL. Si uero eos ad clericale officium hortati fuerint, damnentur.
    XLI. Episcopus, presbyter, baptisma hereticorum non in nomine Trinitatis baptizantium suscipiens, damnentur.
    XLII. Episcopus, presbyter, qui recte baptizatum rebaptizauerit, uel non recte baptizatum non baptizauerit, deponatur.
    XLIII. Si laicus uxorem suam pellens, alteram uel  ab alio dimissam duxerit, excommunicetu
    XLIu. Si quis episcopus uel presbyter non baptizauerit in nomine sancte Trinitatis, abiiciatur.
    XLu. Si quis episcopus uel presbyter non per trinam mersionem baptizauerit, deponatur





Regule Ancyrani concilii numero XXIu priores quidem sunt Nicenis: sed ideo Nicenis iste postponuntur, propter sancti et magni concilii auctoritatem Nicee congregati.

    I. Ut presbyteri qui immolauerunt inuiti, et postea paganis reluctati sunt, deposito quidem officio, honorem proprie sedis retineant.
    II. Item de diaconibus fiat, si similiter peccauerint, sic ut digne penitentibus parcere possint.
     III. Ut hi qui ad sacrificandum idolis uiolenter attracti sunt, a communione non separentur, qui in arbitrio tamen episcoporum ordinari possunt
    Iu. Ut hi qui paganorum ritus inuiti fecerunt, tandiu se peniteant, quandiu se paganizauerunt.
    u. Ut hi qui non tormentis summis sacrificare coacti sunt, inter audientes usque ad magnum diem Cene Domini suscipiantur, deinde sex annis peniteant.
    uI. Ut hi qui in locis idolorum proprios cibos manducauerunt, biennio peniteant.
    uII. Ut qui frequenter coacti sunt sacrificare, septennio peniteant.
     uIII. Ut qui et alios sacrificare compulerunt, decennio peniteant.
    IX. Ut diaconi incontinentes deponantur.
    X. Ut sponse a raptoribus, licet etiam corrupte, sponsis suis restituantur.
    XI. Quod ordinandis non noceat quod ante baptismum sacrificauerunt.
    XII. Ut correpti [chorepiscopi] presbyterum uel diaconum non ordinent, nec presbyter aliquid agat in parochia sine precepto episcopi.
    XIII. Ut clerici esum carnium abominantes deponantur.
    XIu. Et ecclesie restituatur quidquid presbyteri de rebus ecclesiasticis absque episcopo uendiderunt.
    Xu. Ut masculorum et pecorum concubitores,  nondum uicennes, post Xu annos in penitentia exactos, orationum communionem recipiant. Deinde post quinquennium communionem altaris percipiant. Quibus etiam prolixius tempus ad agendam penitentiam imponendum est, si tale scelus frequentauerint. Qui autem iam uicennarii et uxorati ita peccauerint, XXuI annis penitentia exactis tandem in oratione communicent, deinde post quinquennium oblationis sacramenta percipiant. Qui uero quinquagenarii et uxorati ita peccauerunt, tandem ad exitum uite communionem recipiant.
    XuI. Ut masculorum uel pecorum concubitores, inter demoniacos tantum orent.
    XuII. Si episcopi ordinati, nec recepti, aliis episcopis uim seditionis inferant, abiiciantur.
     XuIII. Ut uirginalis propositi preuaricatores inter bigamos computentur, et ne uirgines habitent cum aliquibus quasi sorores.
    XIX. Si cuius uxor adultera fuerit, uel si uir adulterium commiserit, septennio peniteat.
    XX. Ut femine que partus suos ex fornicatione necant, decennio peniteant.
    XXI. Ut spontanei homicide post iugem penitentiam in exitu uite communionem recipiant.
    XXII. Ut non spontaneum homicidium septennio uel quinquennio emendetur.
    XXIII. Qui diuinationes expetunt more gentilium, quinque annis peniteant.
    XXIu. Quidam sponse sue sororem ingrauidauit.  Deinde sponsa, ab eo in uxorem ducta, soror eius corrupta, laqueo se suspendit. Hi qui fuerunt conscii, decennio peniteant.
    Et subscripserunt XuIII episcopi: uitalis Antiochenus, Marcellus Ancyranus, Agricolaus Cesariensis, et reliqui Xu episcopi.





Regule in Neocesariensi synodo prolate Anciranis quidem uel Cesareensibus temporibus posteriores, sed Nicenis anteriores.

    I. Presbyter si uxorem duxerit, deponatur; si uero in fornicatione uel adulterio peccauerit, ad eriorem penitentiam compellatur.
    II. Ut mulier duobus fratribus nupta, usque ad mortem abiiciatur.
    III. uerum in exitu suscipiatur, si promiserit se  talem copulam non iteraturam si uita concedatur.
    Iu. Quod multinubi penitere debeant
    u. Ut gratie diuine non imputetur, si desiderata libido non perficitur.
    uI. Ut catechumenus expellatur, si post admonitionem peccans iussa preuaricatur.
    uII. Ut grauida catechumena baptizetur.
    uIII. Ne presbyteri nuptiis bigami intersint, quia bigamia eget penitentia.
    IX. Ut laicus cuius uxor adulterata est, non ordinetur. Et clericus cum adultera uxore uiuens deiiciatur.
    X. Presbyter confessus se ante ordinem crimen perpetrasse, oblata non consecret, in reliquis manens  officiis. Non confessus autem, si conuinci non poterit, suo iudicio relinquatur.
    XI. Diaconus simili modo lapsus deponatur.
    XII. Presbyter ante XXX annos non ordinetur.
    XIII. Ut in egritudine baptizatus presbyter non fiat, nisi necessitate.
    XIu. Ne presbyteri ruris in ciuitate coram episcopo uel presbyteris urbis offerant, nisi forte illis absentibus aduocentur.
    Xu. Ut in ciuitate uII sint diaconi, sicut Actuum apostolorum liber precipit.
    Et subscripserunt, uitalis Salaminius, Amphion, et reliqui, qui in Cesarea [Leg., Neocesarea] conuenerunt XIX episcopi.





uiginti canones Gangrensis concilii, post Nicenum concilium expositi.


    I. Si quis coniugium pro crimine detestatur, anathema sit.
    II. Si quis religiose carnes edentem exsecratur, anathema sit.
    III. Si quis seruum pro religione dominum suum contemnere docet, anathema sit.
    Iu. Si quis spernit presbyterum eo quod legitime coniugatus fuerit, anathema sit.
    u. Si quis domum Dei contemptibilem docet, anathema sit.
    uI. Si quis ecclesiastica ministeria extra ecclesiam temere usurpauerit, anathema sit.
     uII. Ut nullus oblationes ecclesie extra ecclesiam, preter conscientiam episcopi uel uicarii eius suscipiat.
    uIII. Ut nullus accipiat uel distribuat oblationes pauperibus, preter episcopum uel eius uicarium
    IX. Ut nullus pro uirginitate exsecretur nuptias.
    X. Ut nullus uirginitatem custodiens aduersus coniugatos superbiat.
    XI. Ut nullus exercetur agapas, id est conuiuia pauperibus exhibita.
    XII. Ut nullus uirorum in signum continentie pallio utatur, despiciens eos qui solitis uestibus utuntur.
    XIII. Ut nulla femina uirilem habitum sumat quasi pro continentia.
     XIu. Ut nulla femina uirum relinquat pro exsecratione nuptiarum.
    Xu. Ut nullus filios suos negligat per occasionem continentie.
    XuI. Ne filii parentes occasione Christianitatis despiciant.
    XuII. Ne mulieres quasi pro diuino cultu attondeantur.
    XuIII. Ne quis in die Dominica quasi pro continentia ieiunet.
    XIX. Ut nullus ecclesiastica ieiunia absque necessitate dissoluat.
    XX. Ut nullus collectas exsecretur que sunt in commemoratione martyrum.
    Et subscripserunt, Aelianus, Eusebius, Basilius,  Osius, Gregorius, et reliqui episcopi numero X.





uiginti quinque regule apud Antiochiam in enceniis exposite.

    I. Quicunque cum Iudeis contra statuta Niceni concilii Pascha celebrauerit excommunicetur. Et damnatus clericus omni quoque honore extrinsecus, quem sancta regula uel sacerdotium promeruit, priuetur.
    II. Ut quicunque se a sancta communione pro quadam intemperantia suspendit, uel qui excommunicato communicauerit, excommunicetur.
    III. Ut clericus qui ad propriam parochiam redire contempserit, degradetur.
    Iu. Ut episcopus, presbyter, diaconus damnatus,  si pristinum officium usurpauerit, nunquam restituatur, et omnes ei post damnationem scienter communicantes, excommunicentur.
    u. Si clericus proprium episcopum contemnens seorsim colligit, irreuocabiliter damnetur. Idem si ecclesiam turbare non desinit, per ceteras potestates opprimatur.
    uI. Ut excommunicatus a suo episcopo non recipiatur.
    uII. Ut peregrini sine commendatitiis litteris non suscipiantur ab alio.
    uIII. Presbyteri agrorum non possunt dare canonicas epistolas, sed chorepiscopi.
    IX. Ut metropolitanus, licet comprouincialibus episcopis prelatus, nil tamen preter illos, nisi in  propria parochia, dispenset.
    X. Quod chorepiscopi ordines inferiores usque ad subdiaconatum dare non possunt. Et clericus, qui preter litteras comprouincialium episcoporum, pro querimoniis adierit imperatorem, honore et communione priuetur.
    XI. Ut clerici damnati, si imperatorem adierint, nunquam restituantur.
    XII. Ut irritum sit quidquid episcopus non rogatus in aliena parochia ordinauerit.
    XIII. Si in damnatione episcopi prouinciales episcopi dissenserint a metropolitano, uicinis episcopis aduocatis, causa terminetur.
    XIu. Si omnes prouinciales episcopi in damnatione  unius consenserint, hunc apud alios iudicare non oportebit.
    Xu. Desideratur:
    XuI. Ut episcopus uacantis ecclesie inuasor abiiciatur.
    XuII. Si quis susceptum episcopatum adire et gubernare contempserit, excommunicetur
    XuIII. Si quis susceptum episcopatum non suo sed aliorum uitio deuitauerit, honorem suum retinere debebit.
    XIX. Ut metropolitanus non nisi cum pluribus episcopis ordinet episcopos.
    XX. Ut in prouincia episcoporum concilia bis in anno fiant.
    XXI. Ut episcopus de sua parochia in alienam  nullo modo transmigret.
    XXII. Quod irrita sit ordinatio quam episcopus in aliena parochia in alienis clericis usurpauerit
    XXIII. Ut irritum sit, si episcopus sibi successorem elegerit.
    XXIu. Ut res ecclesie iudicio episcopi dispensentur, separate quidem ab eius propriis rebus, quas ille dare possit quibus uoluerit, ne, eo moriente, inuadantur res eius proprie cum rebus ecclesie.
    XXu. Quod episcopus ecclesiasticas res sibi et aliis dispensare possit, non tamen ad superfluitatem, sed ad indigentium necessitatem. Et subscripserunt XXX: Eusebius Palestinensis, Theodotus Mesopotamiensis, Theodorus Isauriensis, et reliqui.





Sancta synodus que apud Laodiceam Pacatie [Pacatiane] Phrygie conuenit, regulas LIX exposuit subter annexas.


    I. Si qui secundo legitime nupserunt, post [Lege postque] qui paruo tempore transacto orationibus uacauerint, ad communionem recipiantur.
    II. Ut perfecte penitentibus communio concedatur.
    III. Ut nouiter baptizati non fiant clerici.
    Iu. Ne ordinationes fiant sub conspectu audientium, id est catechumenorum.
    u. Ne clerici aliquo modo sint usurarii.
    uI. Ne permanentes in heresi permittantur intrare domum Dei.
    uII. Ut Nouatiani et Tessarescedecatite, et Sotiani  [Forte Photiniani] ad Ecclesiam redeuntes post abiurationem heresis per unctionem chrismatis reconcilientur.
    uIII. Ut ex heresi Cataphrygarum conuersi baptizentur.
    IX. Ut catholici ad hereticorum cemeteria oratum euntes excommunicentur.
    X. Ne catholici cum hereticis indifferenter coniugium ineant.
    XI. Ut ille que dicuntur presbytere, presidentes in ecclesiis non ordinentur.
    XII. Ut episcopi cum iudicio metropolitani et aliorum episcoporum prouehantur.
    XIII. Ne iudicio multitudinis ordinationes fiant.
     XIu. Ne eulogie, id est oblate, ad alias parochias destinentur.
    Xu. Ut nullus preter regulares cantores in pulpito cantet.
    XuI. Ut in sabbato euangelia cum aliis Scripturis legantur.
    XuII. Ne in ecclesia psalmi continuentur, sed per singulos psalmos lectiones recenseantur.
    XuIII. Ut idipsum officium precum, et nona et uespera celebrentur.
    XIX. Ut post predicationem episcoporum, fiat oratio super catechumenos: quibus egressis, oratio fiat super penitentes tunc ad manum sacerdotis accedentes. His discedentibus, consummantur tres orationes fidelium. Prima quidem sub silentio, secunda  uero et tertia per solitas exclamationes. Et pace data celebretur oblatio. Solis autem sacris ministris iuxta altare liceat communicare.
    XX. Ne diaconi coram presbytero sedeant, nisi eo iubente. Similiter diaconi ab inferioribus honorentur.
    XXI. Ut subdiaconi remoti sint a diaconio, id est secretario, nec Dominica uasa contingant.
    XXII. Ne subdiaconus orario utatur, nec ostia relinquat.
    XXIII. Ne lectores uel cantores cum orariis legant uel psallant.
    XXIu. Ne clerici, uel continentes, uel monachi comedant in tabernis.
     XXu. Ne subdiaconi panem dent uel calicem benedicant.
    XXuI. Quod nusquam exorcizare possint hi qui ab episcopo ad hoc non sunt ordinati.
    XXuII. Ne clerici ad agapen uocati partes-ecclesiarum accipiant.
    XXuIII. Quod non liceat in ecclesiis agapen fieri, uel manducari, uel accubitus sterni.
    XXIX. Ut nullus in sabbato iudaizando otietur.
    XXX. Ut uiri cum mulieribus non lauentur.
    XXXI. Ne catholici filios suos uel filias hereticis dent in coniugium, sed magis accipiant, si tamen illi se catholicos fieri promittant.
    XXXII. Ne quis eulogias ab hereticis suscipiat, que non benedictiones sunt sed maledictiones.
     XXXIII. Ne quis cum hereticis uel schismaticis oret.
    XXXIu. Quod anathema sint quicunque, ad hereticorum martyres accesserint.
    XXXu. Ut anathema sit, quicunque relicta ecclesia, angelos colere, uel congregationes facere presumpserit. Ut clerici incantationibus uel phylacteriis utentes excommunicentur.
    XXXuI. Ne quis a Iudeis uel ab hereticis dona festiuitatis eorum suscipiat.
    XXXuII. Ne quis azyma suscipiat a Iudeis.
    XXXuIII. Ne quis cum gentilibus festa celebret.
     XXXIX. Ne episcopi uocati ad synodum uenire contemnant.
    XL. Ne quis clericus sine canonicis litteris, id est formatis proficiscatur.
    XLI. Ne subdiaconi uel paululum ianuas ecclesie deserant.
    XLII. Ne clerici sine iussione episcopi proficiscantur.
    XLIII. Ne femine ingrediantur ad altare.
    XLIu. Ut nullus post duas quadragesime hebdomadas baptizetur.
    XLu. Ut baptizandi symbolum discant, quod in quinta feria maioris septimane episcopo uel presbytero reddant.
    XLuI. Ut in egritudine baptizati fidem postea addiscant.
     XLuII. Ut baptizati chrismate confirmentur.
    XLuIII. Ut panis benedictionis in quadragesima non offeratur, nisi in sabbato uel Dominica.
    XLIX. Ut nullus in Cena Domini ieiunium quadragesimale soluat.
    L. Ne natalia martyrum in quadragesima celebrentur, sed eorum commemoratio in sabbatis uel Dominicis fiat.
    LI. Ne nuptie uel hominum natalitia celebrentur in quadragesima.
    LII. Ne Christiani nuptiis plaudant uel saltent, sed uenerabiliter cenent.
    LIII. Ne clerici ludicris spectaculis intersint in cenis uel nuptiis, sed ante discedant quam thymelici  ueniant.
    LIu. Ut nullus ex . . . uel comissationibus [collatis uel commissaliis, hoc est ex symbolis] conuiuia celebret.
    Lu. Ne presbyteri ante episcopum intrent sacrarium et sedeant, sed cum ipso.
    LuI. Ut in uillis uel in agris non episcopi, sed uisitatores constituantur.
    LuII. Ut in domibus oblatio non celebretur ab episcopo uel presbytero.
    LuIII. Ne plebeii psalmi in ecclesia cantentur; nec alii libri, nisi Noui et ueteris Testamenti tantum in ecclesia legantur. Et subscripserunt XXII Patres.





Prefatio canonum Sardicensium [Ms., Serdicensium] siue Africanorum


Sunt etiam uiginti regule que per Osium Cordubensem episcopum currunt, que titulantur tanquam [a 1Kb] XL episcoporum apud Serdicam, que tamen non apud Grecos, sed magis apud Latinos inueniuntur. Sciendum est autem hunc Osium inter CCCXuIII Patres Niceni concilii honorabilem fuisse, atque ab apostolica sede cum uictore et uincentio presbyteris destinatum, qui et Hispanus usque ad tempus Constantii principis in corpore legitur permansisse. Hic tamen in extremis suis satis pueriliter desipuit, ut Seuerus Sulpicius in Chronicis suis testatur, asserens  quod Constantius imperator numerosissimum Ariminense concilium, ab eo contra catholicam fidem congregatum, Ariane heresi subscribere compulisset. Unde etiam placuit ut, missa apostolica legatione, a predicto Osio perquireretur an Nicena synodus, cui ille interfuit, Filium Patri , id est consubstantialem, quod catholicorum est, an , id est, consimilem tantum, quod Ariani dicunt, decreuissent confitendum. Sed ille, aut pro longa etate desipiens, aut assentatione principis uerum dissimulans, respondisse perhibetur, utramque partem recte confiteri, siue , siue . Quod responsum tam a catholicis quam ab Arianis uno ore irrisum est atque refutatum. Denique post hoc responsum, in ciuitate sua Corduba, in  qua episcopus fuit, nomen inter catholicos episcopos minime recitatum est.

Sunt etiam ecclesiastice regule, que in Africanis regionibus frequentissime synodali concilio conscripte sunt. Sed in his omnibus illa sequi debemus quecunque a Niceno concilio et a sancta atque apostolica Ecclesia Romana non discrepare uidemus.



Hanc prefationem latius explicatam e ms. cod. uaticano num. 1337 exhibent Ballerinii in dissert. prelim. ad tom. III Operum sancti Leonis Magni, pag. CLXXXuII [a 1Kb] , ex quibus hic datur. 

Preterea sunt alie XI regule que per Osium episcopum Cordubensem currunt, que titulantur tanquam XX episcoporum apud Sardicam, que tamen non apud Grecos,  sed apud Latinos magis inueniuntur. Sed quoniam Osii prefati mentio facta est, necessarie omnibus catholicis intimandum est hunc eumdem apud Niceam Bithynie inter sanctissimos CCCXuIII patres fuisse honorabilem, atque ab apostolica sede cum uincentio et uictore presbyteris destinatum, quique in Hispaniis usque ad tempus Constantii principis in corpore mansit. Nam memoratus Constantius  apud Ariminum Italie numerosam utriusque orbis synodum episcopalem collegit, et aduersus fidem catholicam, uel CCCXuIII Patrum diffinitionem Arii cupiens uenena reuoluere, Ecclesiam  Dei tyrannica usurpatione turbauit. Denique coacti uel metu principis, uel Tauri presentia, cui exsecutio taliter fuerat delegata, ut si maior pars concilii in Arianorum perfidiam consentiret, ipse consulatus insignia mereretur, pene omnes qui ibidem fuerunt episcopi subscripserunt. Sed postea iterum, diuino inspirante presidio, quam plurimi agentes penitentiam, datis quoque libellis ad sanctam Ecclesiam catholicam, de qua plus necessitate quam uoluntate discesserant, redierunt. Unde et in eternum ab omnibus catholicis Ariminensi concilio recte dicitur  anathema: quod si quis dicere neglexerit, catholicus non est. Hunc ergo Osium, sicut predictus Sulpicius [b 1Kb] refert, in longa synodi disceptatione, quoniam, ut supra memoratum est, adhuc Constantii temporibus erat in corpore, placuit missa episcopali legatione debere perquiri, utrum in sancta et uenerabili Nicena congregatione, in qua presens fuerat, omousion, sicut nos catholici recte confitemur, id est unius cum Patre substantie Filium, an certe, sicut Ariani contendunt, omeusion, quod est similis cum Patre substantie Filium, quod omousion CCCXuIII patres nostri confiteri decreuissent. Qui, siue per longam etatem desipiens, siue certe per assentationem principis huiusmodi responsum dedisse perhibetur, utramque partem recte intendere, siue  omousion, siue omeusion. Cuius sententia quoniam stulte prolata est, ab omnibus catholicis, etiam ab Arianis, uno ore irrisa atque refutata est. Denique in ciuitate Corduba, in qua episcopatum tenuit, post hanc consultationem, siue responsum, nomen eius inter catholicos episcopos antecessores, uel decessores eius, minime recitatur.

Sunt hec regule, que per supradictum Osium et XX episcopos currunt, salua et incolumi fide catholica, que apud eamdem Nicenam Bithynie a CCCXuIII Patribus exposita est, et post iterum in urbe Roma [c 1Kb] Siluester papa a Petro trigesimus quartus, congregatis cum consilio Constantini Augusti in urbe Roma 277 Patribus, post Nicenam synodum damnauit item Arium et ceteros hereticos, et constitutiones plerasque  Ecclesie necessarias ordinare studuit. Siricius, a Petro quadragesimus scripsit decretalia capitula 15 propter quasdam necessitates, Omerio Tarraconensi episcopo consulente. Innocensus, a Petro quadragesimus secundus, scripsit quasdam epistolas ad episcopos diuersarum prouinciarum, in quibus continentur capitula decretalia 56. Zozimus, a Petro quadragesimus tertius, scripsit epistolam decretalem ad Hesicium Salonitanum episcopum sub tribus capitulis prenotatam. Celestinus, a Petro quadragesimus quintus, scripsit epistolam ad uenerium et ceteros Galliarum episcopos, in qua tenentur capitula 12. Leo, a Petro quadragesimus septimus, scripsit quasdam epistolas ad diuersarum prouinciarum episcopos,  in quibus continentur capitula 29. Hilarius, a Petro quadragesimus octauus, presentibus episcopis et presbyteris 45, statuit capitula synodica 6. Felix, a Petro quinquagesimus, presentibus episcopis, et presbyteris 81, capitula canonum constituit 27 pro rebaptizatis in Africa episcopis, presbyteris, et diaconibus. Gelasius, a Petro 15, capitula 27 de institutis ecclesiasticis. Anastasius, a Petro 52, capita decretalia 8 ad Anastasium Augustum pro diuersis Ecclesie causis. Symmachus, a Petro 53, una cum episcopis, presbyteris et diaconibus statuit capita  synodica quinque. Item eiusdem in decretali secundo capita synodica 7 Ecclesie necessaria, que cum episcopis, presbyteris et diaconibus 181 firmata sunt. Gregorius doctor, a Petro 66, scripsit capita synodica sex cum episcopis 24, temporibus Mauritii Augusti. Item eiusdem capitula undecim ualde necessaria ad Augustinum in Britannia, ipso requirente, scripta. Martinus, a Petro 77, constituit synodum in urbe Roma cum Patribus 105 contra Cyrum et socios eius hereticos, damnans eos qui naturam et unam operationem in Filio Dei asserebant, quam transcribens misit per orthodoxos uiros in Orientem et Occidentem. Gregorius secundus, a Petro nonagesimus primus, scripsit capita septemdecim omni Ecclesie seruanda, cum Patribus triginta tribus, eaque sub anathematis  uinculo alligauit.


ANNOTATIO DE SYNODIS.

[a 1Kb] Annotatio libelli de synodis XXIu que antea uel infra seu post sex synodus leguntur esse conscripte.

Prima annotatio Ancyrane, que ante Nycenam fertur fuisse, sed propter auctoritatem maiorem postponitur, in qua Patres XuIII statuerunt canones XXIu, quorum auctor maxime uitalis Antiochenus episcopus exstitit.

Secunda, Neocesariensis, que post Ancyranam et ante Nycenam legitur fuisse, in qua Patres XIII statuerunt canones XIu, quorum auctor maxime uitalis Salaminus exstitit.

Tertia, Gangrensis, que post Nicenam legitur fuisse, in qua Patres XuI statuerunt canones XX propter quasdam necessitates ecclesiasticas, maxime contra Eustatium, qui dicebat quod nullus in coniugali gradu positus, nec ullus fidelis qui non omnibus  renuntiaret que possideret, spem apud Deum haberet, et multa alia uenenosa que enumerare longum est.

Quarta, Sardicensis, in qua Patres LX statuerunt canones XXI, quorum auctor maxime Osius Cordubensis episcopus, et sancte Romane Ecclesie legatarius exstiterunt.

Quinta, Antiochene synodi, in qua Patres XXX statuerunt canones XXu, quorum auctor maxime Eusebius Palestinensis episcopus exstitit.

Sexta, Laodicensis, in qua Patres XXII statuerunt canones LuIII, quorum auctor maxime Theodosius episcopus exstitit.

Septima, Carthaginensis, in qua Patres CCXuII statuerunt XXXIII, quorum auctor maxime Aurelius Carthaginensis episcopus exstitit, etiam sanctus Augustinus Hipponensis episcopus in eadem synodo legitur fuisse temporibus Honorii Augusti.

Octaua, Africane sub Theodosio minore Augusto,  in qua Patres CCXIu recitauerunt et firmauerunt canones Cu qui per diuersa concilia Africane prouincie temporibus Aurelii Carthaginensis episcopi leguntur esse conscripti.

Nona, Arelatensis, in qua Patres DC statuerunt canones, quorum auctores maxime Siluester urbis Rome episcopus et sanctus Marinus Arelatensis episcopus exstiterunt, temporibus Constantini Augusti, sicut quidam asserunt.

Decima, Arelatensis, in qua Patres XIX statuerunt canones, quorum auctor maxime Cesarius Arelatensis episcopus exstitit.

Undecima, item Arelatensis, in qua Patres XuIII statuerunt canones.

Duodecima, item Arelatensis, in qua Patres XI statuerunt canones, quorum auctor maxime sanctus Cesarius Arelatensis episcopus exstitit.

 Tertiadecima, item Arelatensis, in qua Patres XIX statuerunt canones, quorum auctor maxime Sapapardus Arelatensis episcopus exstitit.

Quartadecima, Arausicensis, in qua Patres XuI statuerunt canones quorum auctor maxime Hilarius episcopus exstitit.

Quintadecima, Epaunensis, in qua Patres XXuII statuerunt canones XL, quorum auctor maxime Cesarius episcopus exstitit.

Sextadecima, Agathensis, in qua Patres XXXIu statuerunt canones, quorum auctor maxime Cesarius episcopus exstitit.

Septimadecima, Aurelianensis, in qua Patres LXXII statuerunt canones, quorum auctor maxime Aurelianus Arelatensis episcopus exstitit, temporibus Clodouei regis.

Octauadecima, item Aurelianensis, in qua Patres XXXI statuerunt canones, quorum auctor maxime Melanius Rodonensis episcopus exstitit.

 Nonadecima, item Aurelianensis, in qua Patres XXu statuerunt canones quorum auctor maxime sanctus Altinus Andegauensis episcopus exstitit.

uigesima, Aruernensis, in qua Patres Xu statuerunt canones, quorum auctor maxime Honoratus Breuitensis episcopus exstitit.

uigesima prima, Matiscensis, in qua Patres XXI statuerunt canones, quorum auctor maxime Priscus Lugdunensis episcopus exstitit.

uigesima secunda, item Matiscensis, in qua patres LXIu statuerunt canones, quorum auctor maxime item Priscus Lugdunensis episcopus exstitit.

uigesima tertia, Lugdunensis, in qua Patres XIu statuerunt canones, quorum auctor maxime Philippus uiennensis episcopus exstitit.

uigesima quarta, item Lugdunensis, in qua Patres XX statuerunt canones, quorum auctor maxime item Priscus Lugdunensis episcopus exstitit.



Placet his addere aliam persimilem annotationem, quam excepi ex ms. cod. uaticano 1342, seculi, ut ego tunc iudicaui, noni. Sic autem incipit absque titulo.


Ancyritana XuIII Patrum, cuius auctor fuit uitalis Antiochenus episcopus Neocesariensis, XIu canones a Patribus XuII statuti sunt. Gangrensis contra Eustachium, qui dicebat neminem posse saluari, si non renuntiaret omnibus. Sardicensis, ubi fuit Osius Cordubensis episcopus LX Patrum. Antiochena, cuius auctor fuit Eusebius Palestinus episcopus, XXX Patrum. Laodicensis XuII Patrum, cuius auctor fuit Theodosius episcopus. Carthaginensis CCXuIII Patrum, ubi fuit sanctus Augustinus. Africana CCXXXIu Patrum n. Cu statuta Aurelii episcopi firmata sunt sub Theodosio minore Augusto. Aurelianensis I, cui presedit, Deo mediante, Siluester papa temporibus Constantini.

Alia Arelatensis cuius auctor fuit Cesarius.

Arelatensis episcopus XuIII Patrum. Alia Arelatensis  XIX Patrum. Alia etiam Arelatensis XuIII Patrum, ubi Cesarius predictus fuit. Arausicana XuII Patrum, cuius auctor fuit Hilarius. Alia Arelatensis XuII Patrum, cuius auctor fuit Sarpidus Arelatensis episcopus. Euphanensis XXuII patrum LX canonum, ubi presens Cesarius fuit. Aurelianensis LXXII Patrum, cuius auctor fuit Aurelianus Arelatensis episcopus. Alia Arelatensis XXII Patrum, cuius auctor fuit Melanus episcopus Redonensis. Alia Aurelianensis, cuius auctor sanctus Altinus, Andegauensium episcopus fuit. Aruernensis Xu Patrum, cuius auctor Honoratus Treuerensis episcopus fuit. Maticensis LXXuIII Patrum, cuius auctor Priscus episcopus Lugdunensis. Lugdunensis XXuIII Patrum, cuius fuit auctor Philippus uiennensis. Alia Lugdunensis XX Patrum, cuius auctor idem Priscus.



Canones Sardicensis concilii, num. 21.


    I. Ut episcopus laica communione priuetur, si de sua ciuitate in aliam transmigrauerit.
    II. Ut episcopus nec laicam communionem in fine recipiat, si sedem mutauerit per ambitionem.
    III. Ut inter discordes episcopos comprouinciales episcopi audiant. Quod si damnatus appellauerit Romanum pontificem, id obseruandum est quod ipse censuerit.
    Iu. Ut nullus appellantis episcopi sedem usurpare presumat.
    u. Ut in prouincia ubi unus tantum episcopus remanserit, nec comprouincialem sibi episcopum ordinare uoluerit, episcopi alterius prouincie a presbyteris uocati ordinent episcopum, etiamsi ille  solus qui remansit post admonitionem eis cooperari noluerit.
    uI. Ne episcopus ordinetur in uicis, uel in modicis ciuitatibus.
    uII. Quod prouincialis synodus per uicarios Romani pontificis retractari possit, si ipse ita decreuerit.
    uIII. Ut episcopi ad comitatum non uadant, nisi ab imperatore uocati, aut necessitatibus oppressorum subuenturi.
    IX. Ut episcopi diaconos suos ad comitatum dirigant.
    X. Ut papa diaconos Romam ad comitatum uenientes, sollicite discutiat, si iustam causam ueniendi habeant.
     XI. Ut episcopi episcopos ad comitatum transeuntes sollicite discutiant, ne pro ambitione uadant.
    XII. Ut episcopi ab aliis instruantur, si nondum synodica statuta nouerunt.
    XIII. Ut ex laicis non fiant episcopi, [a 1Kb] presbyteri, uel diaconi, utpote per inferiores.
    XIu. Ne episcopi ultra tres septimanas in aliena ciuitate morentur, quoniam laici tanto tempore conuentum ecclesie negligentes sunt excommunicandi.
    Xu. Ne episcopus a sua ecclesia plus quam duas hebdomadas absit.
    XuI. Ut clericus a suo episcopo excommunicatus non recipiatur ab alio.
     XuII. Ut clericum siue iuste, siue iniuste, ab episcopo suo excommunicatum finitimi episcopi audiant; si ante excommunicationem, nullo modo excommunicent tam diu morari [b 1Kb] .
    XuIII. Ut nullus episcopus alienum clericum in parochia sua ordinet.
    XIX. Ut ordinatio alieni clerici sine consensu proprii episcopi irrita sit.
    XX. Ut presbyteri extra suam parochiam non plus quam III septimanas demorentur.
     XXI. Ut episcopi a sede sua expulsi non prohibeantur in aliena ciuitate.
    Omnis synodus dixit: Uniuersa que constituta sunt catholica Ecclesia in toto orbe custodiat.
    Et subscripserunt episcopi diuersarum prouinciarum numero LX.
    Osius a Spania, Cordubensis.
    uincentius de Capua, legatus sancte Romane Ecclesie.
    Ianuarius de Beneuentano, legatus sancte Romane Ecclesie.
    Calipodius Neapolitanus, legatus sancte Romane Ecclesie.
    Athanasius de Alexandria.
    Marcellus a Macedonia, de Ancyra.
     Protogenes ex Achaia, de Sardica.
    Gaudentius ex Dacia, de Naiso.
    Similiter et reliqui multi.





Canones Carthaginensis concilii.

Post consulatum Honorii et Theodosii Augustorum, uIII Kalendas Iunias, Carthagine, in secretario basilice Fausti, cum Aurelius papa una cum legatis Romane Ecclesie Faustino episcopo ecclesie Potentine prouincie Italie Piceni, et Philippo et Asello presbyteris, nec non cum Augustinus Hipponensis episcopus, et reliqui CCXuII episcopi consedissent, primum recitato commonitorio quod Zosimus papa ad predictos legatos direxit, deinde etiam XX capitulis Niceni concilii recitatis, ut superius descripta inueniuntur [c 1Kb] , communi decreto  statuerunt capita XXXuII que subsequuntur.

    I. Ut statuta Niceni concilii omnimodis conseruentur.
    II. Ut sancta Trinitas populo Dei predicetur.
    III. Ut altaris ministri se omnino contineant iuxta apostolorum doctrinam.
    Iu. Uti a propriis uxoribus se abstineant ministri altaris.
    u. Ut a clericis penitus auaritia uitetur, nec fenus de qualibet re accipiatur.
    uI. Ne chrismatis confectio, uel puellarum consecratio, uel publica penitentium reconciliatio ullo modo fiat a presbytero.
    uII. Quod in periculo positi a presbytero possint reconciliari, si tamen preceperit episcopus.
     uIII. Quod criminosi nequeant accusare episcopos, neque maiores natu.
    IX. Ut episcopus, uel presbyter excommunicetur, si alterius episcopi excommunicatum in communionem recepit.
    X. Ut presbyter, si contra episcopum suum inflatus schisma fecerit, anathema sit.
    XI. Ut episcopus absque synodi tempore in crimine detentus [d 1Kb] .
    XII. Ut episcopus non a paucioribus quam tribus ordinetur.
     XIII. Si quis contra professionem suam, uel subscriptionem uenerit, ipse se [a 1Kb] honore episcopus audiatur.
    XIu. Ut apud Tripolim presbyter a quinque audiatur episcopis, et diaconus a tribus propter inopiam prouincie.
    Xu. Ut clerici apud ecclesiam incriminati ecclesiasticum iudicium non abnuant. Et ut iudicibus ecclesiasticis nil obsit, si eorum sententia soluatur, cum ab illis ad alios ecclesiasticos iudices maioris auctoritatis prouocatum fuerit, si tamen conuinci non poterint, quod aliqua cupiditate deprauati ita iudicassent. Item ut a iudicibus consensu partium electis non prouocetur. Item ne filii sacerdotum exhibeant secularia spectacula uel exspectent [b 1Kb] , ut  ubi blasphemie fiunt, non accedant.
    XuI. Ne clerici sint conductores uel procuratores, nec ullo turpi negotio uictum querant. Item ut lectores aut cogantur ducere uxores, aut profiteantur continentiam. Item ut clericus commodans pecuniam tantum recipiat quantum dedit. Item ut ante uigesimum quintum annum nec diaconi ordinentur, nec uirgines consecrentur.
    XuII. Ut unaqueque prouincia propter longinquitatem primatum [primatem] habeat proprium.
    XuIII. Ut clericis ab ordinatoribus suis canones inculcentur.
    [c 1Kb] XIX. Ut mortuis nec eucaristia nec baptismus detur.
    Ut annuatim concilium celebretur, ad quod  singularum prouinciarum legati dirigantur. Ut nec accusatus episcopus, nec accusator eius, a communione suspendatur, nisi ad causam suam dicendam electorum iudicum die statuta occurrere noluerit. Ut episcopus non communicans nec in sua ecclesia communicet. Ut persona accusatoris, si culpabilis uidetur, ad arguendum non admittatur, nisi proprias causas, non tamen ecclesiasticas, asserere uoluerit.
    XX. Ut accusatus presbyter, uel diaconus, discutiantur ab episcopo, adiunctis septem in presbyteri nomine, et tribus in diaconi nomine, quos ipsi petierunt. Reliquorum clericorum causas solus episcopus loci cognoscat et finiat.
     XXI. Ut filii clericorum paganis, hereticis, uel schismaticis in matrimonio non iungantur.
    XXII. Ut clerici in eos qui catholici non sunt, nichil per donationes rerum suarum conferant.
    XXIII. Ut episcopi non transeant mare nisi consulto eorum primate.
    XXIu. Ut nichil in ecclesia legatur sub nomine diuinarum Scripturarum testatum [d 1Kb] .
    XXu. Ut subdiaconi, diaconi, presbyteri, episcopi, ab uxoribus contineant: quod nisi fecerint, deponantur. Ceteros autem clericos ad hoc non cogi, nisi maturiori etate.
     XXuI. Si quis episcopus res ecclesie sue sine consilio finitimorum episcoporum uendiderit, deponatur.
    XXuII. Ut presbyteri, uel diaconi in grauiori culpa conuicti, manus impositionem non suscipiant tanquam laici, ne rebaptizati clerici fiant
    XXuIII. Ut clerici qui ad transmarinos, non ad primates suos appellauerint, in communionem non recipiantur.
    XXIX. Si quis clericus excommunicatus ante audientiam communicare presumpserit, ipse in se damnationem protulit.
    XXX. Ut accusatus uel accusator in loco unde est ille qui accusatus est, si metuit aliquam uim multitudinis, locum sibi eligat proximum.
     XXXI. Ut clerici, si episcopis suis uolentibus eos pro ecclesiarum necessitate ad maiorem honorem promouere, non obedierint, nec ibi in gradu suo ministrent unde recedere noluerunt.
    XXXII. Ut clerici res ecclesie, quas de rebus conquisierint  ecclesie relinquant
    XXXIII. Ut presbyteri rem ecclesie sue non uendant, nec episcopus rem tituli matricis ecclesie usurpet.
    Et subscripserunt:
    Aurelius episcopus huic schede a nobis relecte subscripsi.
    Faustinus episcopus ecclesie Potentie [Potentine] prouincie Italie Piceni, legatus Ecclesie Romane, huic schede subscripsi.
     Philippus et Asellus presbyteri Romane Ecclesie legati his gestis subscripsimus per nos relectis et directis.
    Augustus [Augustinus] episcopus Hipponis Regii legatus concilii Numidie huic chartule pro me et eodem concilio subscripsi.
    Et reliqui episcopi CCXIII diuersarum prouinciarum subscripserunt, qui in Carthaginensi concilio conuenerunt.





Canones diuersorum conciliorum Africane prouincie, numero Cu.

    I. Quod nichil de Hipponensi concilio primo sit emendandum.
    II. Ut clerici filios suos a sua potestate non dimittant,  nisi ea etate qua ad ipsos propria peccata pertineant.
    III. Ut clerici non ordinentur priusquam omnes suos fecerint catholicos.
    Iu. Ut nichil, nisi panis et uinum aqua mistum, in sacramentis offeratur.
    u. Ne clerici, uel continentes, aut uiduas uel uirgines accedant, nisi iussu uel permissu episcoporum: nec tunc soli, sed coram probatis personis accedant.
    uI. Ut prime sedis episcopus non uocetur princeps  sacerdotum, uel summus sacerdos, sed tantum prime sedis episcopus.
    uII. Ne clerici in tabernis edant uel bibant, nisi peregrinatio hoc cogat.
    uIII. Ut sacramenta altaris non nisi a ieiunis celebrentur.
    IX. Ut clerici in ecclesia non conuiuentur nisi necessitate.
    X. Ut episcopus penitentiam penitentibus imponat iuxta differentiam peccatorum, nec presbyter reconciliet penitentes inconsulto episcopo, ut publice penitentibus manus ante absidam imponat.
    XI. Ne episcopus uel presbyter uirgines sacras passim uagari permittat.
    XII. Ut infirmi obmutescentes baptizentur, si testimonium  sue uoluntatis habuerint. Ut scenicis, et histrionibus, et aliis huiusmodi personis reconciliatio non negetur.
    XIII. Liceat legi passiones martyrum cum eorum anniuersarii dies celebrantur.
    XIu. Ut ab apostolica sede inquiratur, si possint ordinari qui apud hereticos in infantia sunt baptizati.
    Xu. Ne fiant rebaptizationes, reordinationes, et translationes episcoporum. Ut episcopus alieni episcopatus inuasor iudiciaria auctoritate excludatur, si sacerdotalia monita contempserit.
    XuI. Ut episcopus non a paucioribus quam tribus ordinetur.
     XuII. Ut ordinandus episcopus, si ei contradicitur, non iam a tribus, sed a pluribus expurgatus ordinetur.
    XuIII. Ut de ecclesia Carthaginensi dies Pasche Africanis ecclesiis nuntietur episcopis et discutiatur. Interlocutio Honorati, et Urbani episcoporum sit . . . Mauritanie le . . .
    XIX. Ut dieceses propriis episcopis carentes episcopos non accipiant, nisi ex consensu episcopi qui illas eatenus non superbe retinuit. Nam si superbe retinuerit, et plebibus incubare affectans cepiscopos suos despexerit, non solum a retentis diecesibus, sed a propria ecclesia auctoritate iudiciaria propellendus est.
    XX. Ne quis episcopus alienum clericum sibi uendicet,  nisi concedente eius episcopo.
    XXI. Quod Carthaginensi episcopo liceat ex qualibet ecclesia ordinare prepositos, presbyteros, uel episcopos ad alias ecclesias.
    XXII. Ut episcopus nullam diecesim sibi uendicet, nisi ad quam ordinatus est.
    XXIII. Quod paruuli a Donatistis baptizati, in catholica ad clerum ordinari possint.
    XXIu. Ut idolorum reliquie, uel templa destruantur.
    XXu. Petendum ab imperatore, ut statuatur, ne clerici de iudicii sui cognatione [Forte, cognitione] cogantur in publico testimonium dicere.
     XXuI. Petendum ab imperatore ut paganorum comitia faciat auferri.
    XXuII. Petendum ab imperatore ut prohibeat spectacula theatrorum in diebus Dominicis et aliis sanctorum festis.
    XXuIII. Petendum ab imperatore ut interposita pena damni pecunie statuat, ne quis damnatum clericum defendat.
    XXIX. Petendum ab imperatore ne permittat histriones post conuersionem ad pristinum ludum ab aliquo compelli.
    XXX. Petendum ab imperatore ut manumissiones in ecclesia celebrentur.
    XXXI. Ut Equirius damnatus quomodocunque expelleretur, ne statum ecclesie inquietaret.
     XXXII. Ut cum Donatistis leuius [a 1Kb] agatur, ut in mansuetudine correpti resipiscant a laqueis diaboli.
    XXXIII. Ut iudices seculares communem matrem sanctam Ecclesiam in hoc adiuuent, in quo episcopi auctoritas contemnitur.
    XXXIu. Ut clerici Donatistarum in catholicam recipiantur cum ordine pro tempore et necessitate.
    XXXu. Ut ad Donatistas causa componende pacis legatio [b 1Kb] . . . in continentes.
    XXXuI. Ut episcopi, presbyteri, diaconi deponantur, si uel cum uxoribus inueniantur
    XXXuII. Ne episcopus diu absit a sua principali cathedra.
    XXXuIII. Ut infantes baptizentur, de quorum  baptismo dubitatur.
    XXXIX. Ut dies Pasche et concilii omnibus denuntietur.
    XL. Ne intercessor episcopus cathedram defuncti episcopi diu retineat, sed infra annum eidem cathedre episcopum prouideat.
    XLI. Ut defensores ecclesiarum ab imperatoribus postulentur.
    XLII. Ut episcopi ad concilium ueniant, nisi aliqua graui necessitate impediantur.
    XLIII. Ut episcopus inuasor alieni episcopatus damnetur, si uocatus ad synodum uenire contempserit, aliusque ordinetur.
    XLIu. Quod dissidentes populi impedire non debeant, quin episcopus eis . . .
     XLu. Ut clericus, si post excommunicationem suam infra annum causam suam purgare contempserit, penitus deinceps non audiatur.
    XLuI. Si quis episcopus de alio monasterio susceptum sue ecclesie prepositum, uel clericum ordinauerit, excommunicetur, nec ille clericus, uel prepositus perseueret.
    XLuII. Si quis episcopus heredes hereticos uel paganos ecclesie pretulerit, uel post mortem anathematizetur, nec nomen eius inter Dei sacerdotes recitetur.
    XLuIII. Ut altaria ab episcopis euertantur, ubi  nullius sancti corpus, aut reliquie condite probantur.
    XLIX. Ut ab episcopo Carthaginensi, cum opus fuerit, omnium episcoporum nomina dictentur, subscribantur litteris in concilio dictatis.





In manuscripto codice desunt numeri, a XLIX usque ad LX.

    LX. Ut episcopi qui posterius ordinati sunt, prioribus se non audeant anteferre.
    LXI. Ne accusato episcopo episcopatus adimatur, priusquam causa eius definiatur.
    LXII. Ut deposito episcopo libere successor requiratur.
    LXIII. Ut episcopi qui ordinantur ab ordinatoribus suis, epistolas accipiant que diem et consulem preferant,  ne deinceps de posterioribus, uel anterioribus altercatio fiat.
    LXIu. Ut quicunque in ecclesia uel semel legerit, ab alia ecclesia ad clericatum non teneatur.
    LXu. Ut Donatiste in singulis ciuitatibus ab episcopis conueniantur utrinque.
    LXuI. Ne [Forte, ut] questio que Donatistas et catholicos ab inuicem separauit pacifice tractetur.
    LXuII. Ut Donatiste, qui, pacifica premonitione contempta, catholicos infestare non cessant, militari auxilio submoueantur, sicut et apostolus factiosorum conspirationem submouit.
    LXuIII. Ne episcopi ad transmarina facile proficiscantur, si accipiant . . .
    LXIX. Ut uniuersale concilium non fiat nisi pro  necessitate communium causarum; ut cause, que communes non sunt, in suis prouinciis iudicentur.
    LXX. Si prouocatum fuerit, eligat qui prouocatur contra eum qui prouocat iudices, a quibus deinceps prouocare non licet.
    LXXI. Ut ab imperatore postuletur aduocatorum defensio pro causis Ecclesie.
    LXXII. Ut plebes que episcopum nunquam habuerunt, non accipiant episcopum nisi destinatum ex plenario concilio prouinciarum et primatis consensu episcopi ad cuius diecesim pertinuit.
    LXXIII. Ut plebes a Donatistis conuerse etiam inconsulto concilii episcopum erant [Forte, creent].
    LXXIu. Quod uocati ad synodum, si uenire contempserint,  damnari possint ut contumaces.
    LXXu. Placuit ut Romana et Alexandrina ecclesia inuicem pacificentur.
    LXXuI. Ut desertores uxorum, uel desertrices maritorum aut ita permaneant, aut sibi reconcilientur iuxta euangelicam et apostolicam doctrinam.
    LXXuII. Ut ille tantum preces, prefationes, commendationes, uel manus impositiones ab omnibus celebrentur, quas probauerit concilium.
    LXXuIII. Ut qui publicorum iudiciorum cognitionem ab imperatore postulauerit, honore priuetur. Nil autem obsit, si quis episcopale iudicium ab imperatore petierit.
    LXXIX. Si clericus excommunicatus in Africa  communicauerit apud transmarinos, a clero deiiciatur.
    LXXX. Ut pergentes ad comitatum, causam suam uel Carthaginensi uel Romano pontifici insinuent.
    LXXXI. Ut unus episcopus non sibi uindicet cognitionem ab Honorio et Theodosio imperatoribus contra Pelagium, Celestium.





Octo capita que sequuntur in Carthaginensi concilio sub anathemate statuta sunt.

    LXXXII. Quod Adam non necessitate nature, sed pro peccati merito moreretur.
    LXXXIII. Quod paruuli in remissionem peccatorum baptizentur.
    LXXXIu. Quod gratia Dei non solum tribuit remissionem  peccatorum, sed etiam prestat adiutorium ne peccetur.
    LXXXu. Quod gratia Christi non solum scientiam tribuit quid agamus, sed etiam dilectionem nobis inspirat, ut quod scimus implere ualeamus.
    LXXXuI. Quod sine gratia Dei nichil boni implere possimus.
    LXXXuII. Quod sancti cum sancto Ioanne non solum pro humilitate, sed etiam pro ueritate . . .
    LXXXuIII. Quod in oratione Dominica sancti pro se dicant, Dimitte nobis debita nostra.
    LXXXIX. Quod ueraciter dicatur a sanctis, Dimitte nobis debita nostra.
    XC. Ut catholici et Donatiste in una diecesi manentes, si aduersus [Forte, et ad diuersas] cathedras  pertinentes post conuersionem Donatistarum, ad illam cathedram simul pertineant, ad quam catholici iam ante pertinebant.
    XCI. Ut catholici episcopi et ex Donatistis conuersi, dieceses illas equaliter diuidant, in quibus tam Donatiste quam catholici iam ante commanserant.
    XCII. Ut nullus episcopus diecesim repetat, quam alius episcopus ab heresi liberans iam triennio absque lite possederat.
    XCIII. Ne episcopi plebes, quas ad se pertinere putant, inconsultis episcopis a quibus detinentur, irruant.
    XCIu. Si episcopus sex menses, post admonitionem memor [a 1Kb] episcoporum, neglexerit catholicas  efficere plebes ad suam cathedram pertinentes, quamlibet eos obtineat, qui illas ab heresi liberauerit.
    XCu. Ut episcopus a iudicibus communiter electis prouocasse detectus, contumaciter eis nolens obtemperare, excommunicetur a primate usque illis obtemperet.
    XCuI. Ut episcopus suam diecesim ab heresi liberare nolens et negligens, excommunicetur.
    XCuII. Ut episcopi Donastistas sibi communicasse mentiti deponantur.
    XCuIII. Ut clerici non ad Africana concilia, sed ad transmarina prouocantes ab Africanis in communionem  non recipiantur,  necessitas [Forte, ad hoc] . . . cegerit.
    XCIX. Quod uirgines etiam ante XXu annos uelari possint, si . . . aliqua iam non admittant.
    C. Ut ex singulis prouinciis terni iudices seligantur, ne diutius in concilio omnes episcopi teneantur.
    CI. Quod excommunicati ad accusationem non sunt admittendi.
    CII. Ut nullus seruus, uel libertus, uel infamis, uel hereticus, uel paganus, uel Iudeus, uel illi quos publice leges non admittunt, ad accusationem admittantur: quibus tam omnibus iu propriis causis licentia accusandi non negatur
    CIII. Ut accusatores clericis plurima crimina obiicientes,  si hoc quod primum obiecerint probare non ualuerint, ad reliqua ut ad testimonium non admittantur. Qui nec accusare permittuntur uel illi quos accusator de domo sua produxerit.
    CIu. Nullus ad testimonium exhibeatur intra sextum annum etatis sue.
    Cu. Ut si episcopus aliquem sibi soli crimen confessum fuisse dixerit; ille [a 1Kb] negauerit, non indignetur episcopus, si sibi soli non creditur.


Ut quandiu episcopus aliquem sibi soli crimen confessum pro excommunicato uitauerit, tandiu eidem episcopo ab aliis non communicetur episcopis. Et hoc ideo episcopus caueat, ne in quemquam dicat, quod aliis documentis probare nequeat.

 Et subscripserunt:

 Aurelius episcopus his gestis statutorum apud nos habitis subscripsi.

Augustinus [Faustinus] episcopus ecclesie Potentie prouincie Italie Piceni legatus Ecclesie Romane his gestis subscripsi.

Philippus et Asellus presbyteri, Romane Ecclesie legati, his gestis subscripsimus, que per nos Romam, directa sunt.

Augustinus episcopus Hipponensis, legatus prouincie Numidie, his gestis subscripsi.

Item et reliqui CCX episcopi subscripserunt.

Quod predicta synodus Africana CCuII episcoporum per Faustinum episcopum, et Philippum et Asellum presbyteros eiusdem concilii statuta Bonifacio pape confirmanda direxerit, et quod per eumdem papam  sibi exemplaria Niceni concilii ex orientalibus episcopis mutuari petierit.

Quod sanctus Cyrillus patriarcha Alexandrinus episcopis Africane synodi anthentica Niceni concilii exemplaria direxerit.

Quod et Atticus Constantinopolitanus episcopus Africanis episcopis authentica Niceni concilii exemplaria direxerit.

Quod exemplaria Niceni concilii post consulatum Honorii et Theodosii Augustorum uI Kalendas Decembris ad Bonifacium papam sub XX capitibus peruenerint, sicut per omnia in superioribus sunt.

Quod Africanum concilium missis litteris Celestinum papam rogauerit, ut excommunicatos ex Africa fugientes nullatenus in communionem susciperet.



ADRIANI PAPAE CAPITULA Que ex Grecis et Latinis canonibus, et synodis Romanis, atque decretis presulum ac principum Romanorum sparsim collecta sunt, et Ingilramno Mediomatrice urbis episcopo Rome a beato Adriano papa tradita, sub die XIII Kalendas Octobres, indictione 9, quando pro sui negotii causa agebatur.





DE SEQUENTIBUS CAPITULIS I. SIRMONDI MONITUM.

 Qui sequuntur Adriani pape canones et decreta, seu sententie , in postrema editione, que Antonii Augustini notis illustrata est, ita distincte atque distribute sunt ut LXXII capitulis comprehendantur. Ceterum octoginta numero fuisse constat. Hoc enim  et priores editiones titulo suo testantur, et Gratianus aliique canonum collectores, cum horum canonum  testimonio utuntur, eumdem numerum agnoscunt. Quare quoniam in exemplaribus quoque nostris confusi et sine numerorum notis erant, pristinum numerum, id est octogenarium, ex coniectura reddidimus. Singulis etiam canonibus singula regum nostrorum capitula que his Adriani sententiis respondent,  apponenda curauimus.





[CAPITULA.]



I. Quod qui episcopum accusat, Dei ordinationem accusat.

 Dei ordinationem accusat, in qua constituuntur, qui episcopos accusat uel condemnat, dum minus spiritalia quam terrena sectantur. Unde Propheta ait: Nolite tangere christos meos, et in prophetis meis nolite malignari .



II. Qui negotium habet cum episcopo prius ad illum priuatim recurrat.

 Placuit ut quecunque persona  contra episcopum, uel actores ecclesie, se proprium crediderit habere negotium, prius ad eum recurrat caritatis studio; ut familiari colloquio commonitus, ea sanare debeat que in querimoniam deducuntur. Quam rem si differre [deferre] uoluerit, sententiam suscipiat excommunicationis.



III. De primatu sedis apostolice et de legitima episcopi uocatione.

 Nullus episcopus, nisi canonice uocatus, et in legitima synodo suo tempore  apostolica auctoritate conuocata , super quibuslibet criminibus pulsatus audiatur uel impetatur. Si aliter presumptum a quibuslibet fuerit, in uanum deducatur quod egerint. Nec inter ecclesiastica ullo modo reputabitur, nec ullas habebit uires quidquid [ei] obuiauerit. Quoniam eadem sedes, testante ueritatis uoce, primatum obtinuit; nec prima dicetur, si aliam super se haberet. Que etiam caput est omnium Ecclesiarum, a qua omnes sumpsere originem. Primatum enim non synodalibus aut aliquibus commentis meruit institutis, sed Domino largiente, qui  ait: Tu es Petrus, et super hanc Petram edificabo Ecclesiam meam ; et reliqua talia et his similia. Quibus si aliquis superbo spiritu obuiauerit, preceptionibus non exeat impunitus, sed gradus sui periculo subiacebit.



Iu. De discutienda accusatoris persona.

 Placuit ut semper primo in accusatione clericorum fides et uita blasphemantium perscrutetur. Nam fides omnes actus hominis debet precedere, quia dubius in fide infidelis est. Nec eis omnino esse credendum, qui ueritatis fidem ignorant, aut non recte conuersationis uitam ducunt, quoniam tales facile et indifferenter lacerant et criminantur recte et pie uiuentes et credentes. Ideo suspicio eorum  discutienda est primo et corrigenda.



u. Qualiter episcopus ad synodum conuocetur et qualiter in ea de illo agatur.

 Sancta synodus Romana dixit: Hec sunt que deinceps propter malorum hominum insidias, qui in Ecclesiam et ecclesiasticos indifferenter seuiunt uiros, conseruari firmissime uolumus in secula. Si quis episcopus ab illis accusatoribus qui recipiendi sunt, fuerit accusatus, postquam ipse ab eis caritatiue conuentus fuerit, ut ipsam causam emendare debeat, et eam corrigere noluerit, non olim sed tunc ad summos primates causa eius canonice deferatur. Qui congruo in loco, infra ipsam prouinciam, tempore a canonibus prefixo Nicenis,  concilium canonice conuocare debebunt, ita ut ab omnibus eiusdem prouincie episcopis in eo [ea] audiatur. In quo et ipse canonice conuocatus, si eum aut infirmitas, aut alia grauis necessitas non detinuerit, adesse debebit, quia ultra prouincie terminos accusandi ante licentia non est, quam audientia rogetur. Nam si suis fuerit rebus exspoliatus, aut, quod absit, quod alienum ab omnibus debet esse fidelibus, a sede propria eiectus, aut in detentione aliqua a suis ouibus fuerit sequestratus, tunc canonice, antequam in pristinum restituatur honorem et sua omnia que insidiis inimicorum suorum ei ablata fuerant, redintegrentur, nec conuocari, nec iudicari poterit, nisi ipse pro sua necessitate, minime tamen  iudicandus, aduenire sponte elegerit. Nec omnino a quoquam respondere cogatur, antequam omnia integerrime que per suggestiones inimicorum suorum amiserat potestati eius ab honorabili concilio redintegrentur, et presul prius statui pristino restituatur; et ipse dispositis ordinatisque libere ac secure suis, tunc canonice conuocatus, ad tempus synodo in legitima et canonica ueniat ad causam, et si ita iuste uidetur, accusantium propositionibus respondeat. Nam hoc summopere prouidendum est, ne antequam hec omnia fiant coactus respondeat, quia contentio semper uitanda est. Adimi namque episcopo episcopatum antequam cause eius exitus appareat, nulli Christiano uideri iure potest.  Quod si egrotans fuerit episcopus, aut aliqua eum  grauis necessitas detinuerit, pro se legatum ad synodum mittat; nec a communione suspendatur, cui crimen intenditur, nisi ad causam suam dicendam electorum iudicum die statuta litteris euocatus minime occurrerit, hoc est, nisi alia preoccupauerit necessitas, infra duorum uel trium mensium spatium et eo amplius, prout causa dictauerit. Quod si ex utraque parte ad causam dicendam uenerint, quia unus absque altero audiri non debet, querendum est in iudicio, cuius sint conuersationis et fidei atque suspicionis accusatores, aut qua intentione hoc faciant: quia ad hoc admitti non debent, nisi bone conuersationis et recte fidei uiri, et ii qui omni suspicione careant et bona uita clareant, neque infames existant. Quod si accusatorum persone in iudicio  episcoporum culpabiles apparuerint, ad arguendum non admittantur, nisi proprias habuerint causas, non tamen criminales uel ecclesiasticas. Infamis enim persona nec procurator potest esse, nec cognitor. Absente uero aduersario non audiatur accusator, nec sententia absente parte alia a iudice dicta ullam obtinebit firmitatem. Neque absens per alium accusare aut accusari potest. Nec affinis testis admittatur. Neminem ergo exhiberi de prouincia ad prouinciam uel ad comitatum oportet, nisi ad relationem iudicis, ad quem fuerit appellatum, id est ut actor semper rei forum sequatur. Si quis autem iudicem aduersum sibi senserit, uocem appellationis exhibeat, quam nulli oportet negari.



uI. Ut si quis metropolitanum suspectum habuerit, apud primatem audiatur.


 Si quis autem putauerit se a proprio metropolitano grauari, apud primatem dieceseos, aut apud Constantinopolitane ciuitatis sedem, agat iudicium, et reliqua.



uII. De canonice accusationis ordine.

 Accusationis ordinem dudum canonicis institutum decretis seruari iubemus. Ut si quis clericorum in accusatione pulsatus fuerit, non statim reus estimetur qui accusati potuit, ne subiectam innocentiam faciamus. Sed quisque [quisquis] ille est qui crimen intendit, in iudicium ueniat, nomen  rei indicet, uinculum inscriptionis arripiat, custodie [custodiat] similitudinem, habita tamen dignitatis estimatione, patiatur [potiatur]; nec sibi fore nouerit licentiam mentiendi, cum calumniantes ad uindictam poscat similitudo supplicii.



uIII. Ut accusatio clericorum intra prouinciam fiat, et ut pulsatis appellare liceat.

 Si quis clericus super quibuslibet criminibus pulsatus fuerit in prouincia, in qua consistit ille qui pulsatur, suas exerat actiones, nec estimet eum accusator suus alibi aut longius pertrahendum ad iudicium. Illi uero qui pulsatus fuerit, si iudicem suspectum habuerit, liceat appellare.



IX. Saluo sedis apostolice primatu, res prouincie cuiusque synodus prouincie dispenset.


 Saluo Romane Ecclesie in omnibus primatu, manifestum est quod illa que sunt per unamquamque prouinciam, ipsis prouincie synodus dispenset, sicut in Niceno constat decretum esse concilio.



X. Omnis accusatio intra prouinciam audienda.

 Ultra prouincie terminos accusandi licentia non progrediatur. Omnis accusatio intra prouinciam audiatur, et a comprouincialibus terminetur.



XI. Que seculi leges non admittunt, a clericorum causis repellenda.

  Accusationes et accusatores, atque ea negotia que seculares non adsciscunt leges, diuina ac synodica funditus a clericis repelli auctoritate censemus, quia indignum est superiores pati ab inferioribus, que inferiores ab eis pati despiciunt.



XII. Cause ubi orte sunt finiende, salua appellatione.

 Prudentissime iustissimeque Nicena siue Africana decreta definierunt quecunque negotia in suis locis, ubi orta fuerint, finienda, maxime quia unicuique concessum est, si iudicio offensus fuerit cognitorum, ad concilium sue prouincie uel etiam uniuersale prouocare.



XIII. Episcopi eiecti et spoliati ante accusationem redintegrandi.


 Placuit episcopos eiectos atque suis rebus exspoliatos ecclesias proprias primo recipere et sua omnia eis reddi, et postea si quis eos accusare uellet, equo periculo facere. Iudices esse decernentes episcopos recta sapientes, in ecclesiam conuenientes, ubi testes essent singulorum qui oppressi uidebantur.



XIu. Ut metropolitanus episcopi causam sine comprouincialibus, et episcopus presbyteri causam sine clericis suis non audiat.

 Nullus metropolitanus episcopus absque ceterorum omnium comprouincialium episcoporum instantia, aliquorum audiat causas eorum, quia irrita erunt, imo etiam causam in synodo pro  facto dabit. Nec reliquorum aliquis episcoporum suorum sacerdotum causas audiat absque presentia clericorum suorum, quia irrita erit sententia episcopi, nisi presentia clericorum confirmetur



Xu. Accusantium personam ante omnia discutiendam.

 Primo semper uita et persona accusantium diligenter inquiratur, et postea que obiiciuntur fideliter pertractentur, quia nichil aliter fieri debet, nisi impetitorum prius uita discutiatur.



XuI. Ut his quorum libertas nescitur, nequaquam accusent sacerdotes.

 Ii qui non sunt bone conuersationis, uel quorum fides et uite libertas nescitur,  non possunt sacerdotes accusare, nec uiles persone in accusationem eorum admittantur.



XuII. Ut criminosus accusandi uocem non habeat.

 Ii qui in aliquibus criminibus irretiti sunt uel qui sunt suspiciosi, uocem aduersus maiores natu non habeant accusandi, sed ii qui omni suspicione careant.



XuIII [XuI, sec. Ant. Augustinum]. Nullus episcopus alterius parochianum retineat, ordinet, uel iudicet.

 Nullus episcopus alterius parochianum presumat retinere aut ordinare absque eius uoluntate, uel iudicare, quia sicut irrita erit eius ordinatio, ita et iudicatio [diiudicatio]: quoniam censemus  nullum alterius iudicis, nisi sui sententia teneri. Nam qui eum ordinare non potuit, nec iudicare ullatenus poterit



XIX [XuII]. De peregrinis iudiciis non recipiendis

 Peregrina iudicia generali sanctione prohibemus, quia indignum est ut ab externis iudicetur, qui prouinciales et a se electos debet habere iudices.



XX [XuIII]. Ut episcopus extra prouinciam ad iudicium non uocetur, eique prouocare liceat, si iudices suspectos habeat.

 Nullus episcopus extra suam prouinciam ad iudicium deuocetur; sed uocato eo  canonice, in loco omnibus congruo, tempore synodali ab omnibus comprouincialibus episcopis audiatur; qui concordem super eum canonicamque proferre debent sententiam. Quia si hoc minoribus tam clericis quam laicis concessum est, quanto magis de episcopis seruari conuenit? Nam si ipse metropolitanum aut iudices suspectos habuerit, aut infestos senserit, apud primatem diecesos aut apud Romane sedis pontificem iudicetur.



XXI [XIX]. Quales persone ad accusationem non admittantur.

 Placuit ut nullus seruus, nullus libertus, nulla infamis persona sacerdotem accuset. Omnes uero infames esse didicimus, quos leges seculi infames appellant,  et omnes qui culpis exigentibus ad sacerdotium non possunt prouehi. Indignum est enim ut illi eos accusent, qui esse non possunt quod ipsi sunt: quoniam sicut maiores a minoribus non iudicantur, ita nec criminari possunt.



XXII [XX]. Ut accusatores presentes adsint, et accusatis spatium detur ad abluenda crimina.

 Placuit ut nullus episcopus quemquam clericorum iudicare aut damnare presumat, nisi accusatus legitimos accusatores presentes habeat, locumque defendendi accipiat ad abluenda crimina.



XXIII [XXI]. De episcopis qui ad Romanum appellant pontificem.

 Placuit, si episcopus accusatus appellauerit  Romanum pontificem, id statuendum quod ipse censuerit.



XXIu [XXII]. Qui clericum accusat, si probare non potest, infamie iacturam subeat.

 Si quis episcopus, presbyter aut diaconus, uel quilibet clerici, apud episcopos, quia alibi non oportet, a qualibet persona fuerint accusati quicunque fuerit ille, siue sublimis uir honoris, siue ullius alterius dignitatis, qui hoc genus illaudabilis intentionis arripuerit, nouerit docenda probationibus monstranda documentis se debere inferre. Si quis uero circa huiusmodi personas non probanda detulerit, auctoritate huius sanctionis intelligat se iacturam infamie proprie sustinere; ut damno pudoris,  existimationis dispendio, discat sibi aliene uerecundie impune insidiari saltem de cetero non licere, sed qualem fratri parauerat damnationem, talem in se suscipiat.



XXu [XXIII]. De primatum et metropolitanorum differentia.

 Nullus archiepiscoporum, nisi qui primas sedes tenent, appelletur primas, aut princeps sacerdotum, aut summus sacerdos, uel aliquid huiusmodi: sed tantum ille qui in metropoli sedet, aut metropolitanus, aut archiepiscopus uocetur, et suum in canonibus prefixum non excedens teneat cum humilitate modum. Et ille qui primam sedem retinet, tantummodo prime sedis appelletur episcopus, salua semper in omnibus auctoritate beati Petri  apostoli.



XXuI [XXIu]. Iudici omnia patienter audienda que proponentur, priusquam sententiam ferat.

 Iudicantem oportet cuncta rimari, et ordinem rerum plena inquisitione discutere, interrogandi ac proponendi, adiiciendique patientia prebita ab eo, ut ibi actio partium limitata sit pleniter, nec prius litigantibus sua uelit sententia obuiare, nisi quando ipsi peractis omnibus iam nichil habuerint in questione quod proponant: et tandiu actio uentiletur, quousque ad rei ueritatem perueniatur. Frequenter ergo interrogari oportet, ne aliquid forte pretermissum remaneat quod annecti conueniat.



XXuII [XXu]. De iis qui indiscussos potestate tyrannica damnant: Et quod episcopi uel presbyteri non debeant ab aliis iudicari, nisi et a quibus ordinari.


 Sunt nonnulli qui indiscussos potestate tyrannica non canonica auctoritate damnant; et sicut nonnullos gratia fauoris sublimant, ita quosdam odio inuidiaque permoti humiliant, et leui opinionis aura condemnant, quorum crimina non approbant. Ideoque communi decreto censemus ut quandocunque aliquis episcoporum criminatur, congregatis omnibus eiusdem prouincie episcopis, causa eius audiatur, ut non occulte iudicetur uel condemnetur, qui [quia] ab aliis prius iudicari non potest, nisi ab iis a quibus ordinari potuit. Quod si aliter factum fuerit, nullas uires habebit.



XXuIII [XXuI]. Ubi iudicari debeant qui aduersus episcopum uel metropolitanum causam habent.


 Si clericus uel laicus habuerit causam aduersus episcopum proprium, uel aduersus alterum, aut episcopus aduersus quemquam, apud synodum prouincie iudicetur. Quod si aduersus eiusdem prouincie metropolitanum episcopus uel clericus habuerit querelam, petat primatem dieceseos, ut apud ipsum iudicetur, aut apud sedem apostolicam.



XXIX [XXuII]. Ut episcopus accusatus ab omnibus comprouincialibus audiatur.

 Si quis episcopus super certis accusatur  criminibus, ab omnibus audiatur, uel iudicetur, qui sunt in prouincia, episcopis.



XXX [XXuIII]. De episcopo qui alterius parochianum ordinat uel iudicat.

Si quis episcopus iudicauerit uel ordinauerit alterius parochianum sine consilio et uoluntate episcopi sui, oportet eum non sine increpatione in communi concilio admitti, ita ut ecclesiasticum ultra non soluat canonem.



XXXI [XXIX]. Ut eorum in accusatione uel testimonio uox obstruatur, qui diuinis uocibus mortui sunt.

 Placuit eorum accusandi sacerdotes, et testificandi in  eos, uocem obstruere, quos non humanis, sed diuinis uocibus mortuos esse scimus, quia uocem funestam potius intercidi [interdici] quam audiri oportet.



XXXII [XXX] De non neganda appellatione accusato.

 Placuit ut accusato, si iudicem suspectum habuerit, liceat appellare, quia non oportet negare [negari] audientiam roganti.



XXXIII [XXXI]. Quod reis qui de se confessi sunt, super alios non sit credendum.

 Non est credendum contra alios eorum confessioni  qui criminibus implicantur, nisi se prius probauerint innocentes, quia periculosa est et admitti non debet rei aduersus quemcunque confessio.



XXXIu [XXXII]. Ut qui iudices suspectos habuerint, uocem appellationis exhibeant.

 Si quis iudicem aduersum sibi senserit, uocem appellationis exhibeat, ut cum ei concessum fuerit, integro negotio apud alium iudicem amotis dilationibus possit audiri.



XXXu [XXXIII]. Quod omnibus qui lite pulsati sunt, non alibi quam in proprio foro iurgandum sit.

 Clericus, siue laicus, si crimine aut lite pulsatus fuerit, non  aliubi quam in foro suo prouocatus audiatur.



XXXuI [XXXIu]. Ut appellantes nulla arceantur detentione.

 Appellantem non debet afflictio ulla, aut carceris, aut detentionis, iniuriare custodia; si liceat [et liceat] appellatoris uitiatam causam appellationis remedio subleuare.



XXXuII [XXXu]. Quod etiam in causis criminalibus appellare liceat.

Liceat etiam in causis criminalibus appellare, nec appellandi uox denegetur ei quem in supplicium sententia destinarit.



XXXuIII. In causis capitalibus absens accusare non potest, nec accusatus per alium defendi.

  In criminalibus causis nec accusator nisi per se aliquem accusare potest, nec accusatus per aliam personam se defensare permittitur.



XXXIX [XXXuI]. De constitutionibus contra canones et decreta, uel contra bonos mores conditis.

 Constitutiones contra canones et decreta presulum Romanorum, uel bonos mores, nullius sunt momenti.



XL [XXXuII]. Ut non constringat clericum sententia non a suo iudice dicta.

 In clericorum causa huiusmodi forma seruetur, ut ne quemquam  eorum sententia non a suo [a non suo] iudice dicta constringat.



XLI [XXXuIII]. De his qui falsa aliis inrogant.

 Omnis qui falsa aliis intulerit, puniatur, et pro falsitate ferat infamiam.



XLII [XXXIX]. De prouinciali retractanda per uicarios urbis Rome episcopi.

 Ut prouincialis synodus ratractetur per uicarios Romani pontificis [urbis Rome], si ipse decreuerit.



XLIII [XL]. De iis qui maiores natu accusant.

De iis qui in accusationem maioris natu ueniunt,  et ut episcopum nulli criminoso liceat accusare.



XLIu [XLI]. Quod in causa capitali, uel in causa status, non per aduocatos, sed per ipsos agendum sit.

 Si quando in causa capitali, uel in causa status interpellatum fuerit, non per procuratores, sed per ipsos est agendum



XLu [XLII]. Ut liceat maiores iudices appellare, quoties necessitas ingruerit

 Placuit ut a quibuscunque iudicibus ecclesiasticis ad alios iudices ecclesiasticos, ubi maior est auctoritas, fuerit prouocatum, audientia non negetur.



XLuI [XLIII] Ut metropolitani episcoporum causas, nisi presentes omnes fuerint episcopi comprouinciales, audire non presumant.


 Si quis metropolitanus episcopus, nisi quod ad suam pertinet propriam solummodo parochiam, sine consilio et uoluntate omnium comprouincialium episcoporum extra aliquid agere tentauerit, gradus sui periculo subiacebit, et quod egerit, irritum habeatur et uacuum. Sed quidquid de prouincialium cepiscoporum causis suarumque Ecclesiarum et clericorum, atque secularium necessitatibus, agere aut disponere necesse fuerit, hoc cum omnium consensu comprouincialium agatur pontificum, non aliquo dominationis fastu, sed humillima et concordi omnium administratione, sicut Dominus  ait: Non ueni ministrari, sed ministrare ; et alibi: Qui maior est uestrum, erit minister uester , et reliqua. Similiter et ipsi comprouinciales episcopi cum eius consilio, nisi quantum ad proprias pertinet parochias, agant, iuxta sanctorum constituta Patrum: ut uno animo, uno ore concorditer sancta glorificetur Trinitas in secula.



XLuII [XLIu]. Que in laicis arguuntur, a clericis respuantur

 Quod in laicis reprehenditur, id multo magis debet in clericis predamnari.



XLuIII. De contemptoribus canonum, laicis uel clericis.

Ut laici contemptores canonum excommunicentur,  clerici uero honore priuentur.



XLIX [XLu]. Delatores qui sint, et qua pena multandi.

 Delatori aut lingua capuletur, aut conuicto caput amputetur. Delatores autem sunt qui inuidia produnt alios



L [XLuI]. De iis qui in alterius famam scripturam, aut uerba contumeliosa confinxerint.

 Qui in alterius famam in publico scripturam, aut uerba contumeliosa confinxerit, et repertus scripta non probauerit, flagelletur: et qui ea prius inuenerit, rumpat, si non uult auctori facti causam incurrere.



LI [XLuII]. De eo qui iratus crimen obiecit, et postea retractat.


 Si quis iratus crimen aliquod cuilibet temere obiecerit, conuicium non est pro accusatione habendum; sed permisso tractandi studio, id quod iratus dixit, per scripturam se probaturum esse fateatur, aut si forte resipiscens post iracundiam, que dixit iterare aut scribere noluerit, non ut reus criminis habeatur [teneatur].



LII [XLuIII]. Qui crimen obiicit, probare debet, et ut causa ibi agatur ubi crimen admissum est.

 Qui crimen obiicit, scribat se probaturum reuera, et ibi causa agatur ubi crimen admittitur:  ut qui non probauerit quod obiecit, penam quam intulerit ipse patiatur.



LIII [XLIX]. Ne iudices causam absentis persone sua sententia presumant.

 Caueant iudices Ecclesie, ne, absente eo cuius causa uentilatur, sententiam proferant: quia irrita erit, imo et causam in synodo pro facto dabunt.



LIu [L]. De eo qui frequenter litigat, ut non suscipiatur absque examine.

. Eius qui frequenter litigat, et ad accusandum est facilis, accusationem nemo absque grandi examine recipiat.



Lu [LI]. Quod episcopi inter se corrigere, si quid ortum fuerit, debent.


 De accusationibus episcoporum Constantinus imperator inter cetera sic ait: »uestre, inquit [quidem], accusationes tempus habebunt proprium, id est, diem magni iudicii: iudicem uero illum, qui tunc futurus est omnibus iudicare. Mihi ergo homini, constituto de huiusmodi rebus non licet habere auditorium, sacerdotum scilicet accusantium simul et accusatorum. Quos minime conuenit tales debere monstrari, qui iudicentur ab aliis, cum ab ipso Domino magis sint ipsi iudicandi, de quibus ait propheta: Deus stetit in synagoga deorum: in medio autem Deus discernit . Neque possunt humano  condemnari examine, quos Deus suo reseruauit iudicio.« Et reliqua talia, et his similia.



LuI [LII]. Summus presul a nemine iudicatur.

Neque presul summus a quoquam iudicabitur, quia dicente Domino, Non est discipulus super magistrum .



LuII [LIII]. Ut iudex non ante reum condemnet, quam ipse confiteatur, aut per testes reuincatur.

 Iudex criminosum discutiens non ante sententiam proferat capitalem, quam aut reum se ipse confiteatur, aut per innocentes testes conuincatur.



LuIII [LIu]. Iniusta episcoporum damnatio a synodo retractanda.


 Irritam esse iniustam episcoporum damnationem, idcirco a synodo retractandam.



LIX [Lu]. Quod Ecclesiam suam relinquere nullus debeat.

 Ut ne quis, dum in ea durare poterit, qualibet necessitate suam relinquat Ecclesiam.



LX [LuI]. Ante iudicem non suum pulsatus taceat si uelit: et ut appellanti inducie dentur.

 Pulsatus ante suum iudicem causam dicat; et non ante suum iudicem pulsatus, si uoluerit, taceat: et ut pulsat, quoties appellauerint, inducie  dentur.



LXI [LuII]. De eo qui contra suam subscriptionem uenit.

 Si quis contra suam professionem uel conscriptionem uenerit, si clericus fuerit, deponatur; si laicus, anathematizetur.



LXII [LuIII] Falsum crimen aduersus episcopum, presbyterum, diaconem obiicienti nec in fine danda communio.

Si quis episcopum, aut presbyterum, aut diaconum, falsis criminibus appetierit, et probare non potuerit, nec in fine dandam esse [nisi in fine dandam ei non esse] communionem.



LXIII [LIX]. De libellis famosis


 Si qui inuenti fuerint libros famosos legere uel cantare, excommunicentur.



LXIu [LX]. Ut diebus Dominicis cause ab episcopo non audiantur.

 Ut nullus episcopus, uel infra positus, die Dominico causas iudicare presumat.



LXu [LXI]. De potente, si quem exspoliauerit, ut ab episcopo excommunicetur.

 Ut si quis potentum quemlibet exspoliauerit, et admonente episcopo non reddiderit, excommunicetur.



LXuI [LXII]. Ut nullus clericus a suo recedat episcopo.


 Ut nullus clericus ab episcopo suo recedat, et ad alium se transferat.



LXuII [LXIII]. Ut criminibus implicati ad accusationem aut testimonium non admittantur.

 Homicide, malefici, fures, sacrilegi, raptores, uenefici, adulteri, et qui raptum fecerint, uel falsum testimonium dixerint, seu qui ad sortilegos magosque cucurrerint, nullatenus ad accusationem uel ad testimonium erunt admittendi.



LXuIII [LXIu]. Criminosi accusatio periculosa est, et admiti non debet.

 Qui crimen intendit,  agnoscendum est si ipse ante non fuit criminosus, quia periculosa est et admitti non debet rei aduersus quemcunque professio.



LXIX [LXu]. Miserorum ruinis qui succurrit, Dei a se remouet uindictam.

 Occurrere quisque fidelium ruinis miserorum debet subsidio quo ualet, et ex releuatione aliene uindicte a se Dei remouere uindictam [quo ualeat et r. a. u. a. se Dei r. u.]. Libat enim Domino prospera, qui ab afflictis pellit aduersa.



LXX [LXuI]. De periculo iudicantium, et prouidentia eorum.

 Maius periculum est iudicantis  quam eius qui iudicatur: unde unicuique prouidendum est ne aliquem iniuste iudicet aut puniat.



LXXI [LXuII]. De accusatione aduersus doctorem submouenda.

. Accusationes aduersus doctorem nemo suscipiat, quia non potest humano condemnari examine, quem Deus suo iudicio reseruauit.



LXXII [LXuIII] De presbyteris, diaconibus, et reliquis clericis, ex decreto sancti Siluestri et LXXXIu episcoporum.

. Presbyter non aduersus episcopum, non diaconus aduersus presbyterum, aut subdiaconus aduersus diaconum, non acolythus aduersus subdiaconum, non exorcista aduersus acolythum,  non lector aduersus exorcistam, non ostiarius aduersus lectorem, det accusationem aliquam. Et non damnabitur presul, nisi in LXXII testibus. Neque presul summus a quoquam iudicabitur, quoniam scriptum est: Non est discipulus super magistrum . Presbyter autem in cardine constitutus, nonnisi LXIu testibus damnabitur. Diaconus cardinarius constitutus urbis Rome, nisi in XXuI non condemnabitur. Subdiaconus, acolythus, exorcista, lector, nisi, sicut scriptum est, in uII testibus non condemnabitur. Testes autem sine aliqua sint infamia, uxores et filios habentes, et omnino Christum predicantes.



LXXIII. Laici testimonium aduersus clericum suscipi non debet.

  Testimonium laici aduersus clericum nemo suscipiat.



LXXIu. Clericus in publico examinandus non est, sed in ecclesia.

Nemo enim clericum quemlibet in publico examinare presumat, nisi in ecclesia, et reliqua.



LXXu [LXIX]. De episcopis damnare uolentibus eum a quo sunt consecrati.

 Episcopi pontifici a quo consecrati probantur, preiudicium inferre nullum possunt. Quod si presumptum fuerit, uiribus carere non dubium est, nec posse inter ecclesiastica ullo modo statuta censeri.



LXXuI [LXX]. Ut nullus contra religionem faciat.


 Non licet imperatori, uel cuipiam pietatem custodienti, aliquid contra mandata diuina presumere.



LXXuII. De apostolicis et canonicis decretis minime uiolandis.

 Prouidendum est ne in aliquo apostolica aut canonica decreta uiolentur.



LXXuIII. De iniusto iudicio principis, metu uel iussu terminato, cassando.

 Iniustum iudicium, et definitio iniusta, regio metu uel iussu a iudicibus ordinata, non ualeat.



LXXIX [LXXI]. Quod hi qui contra Patres armantur, Deo existant odiosi.


 Sic odit Deus eos qui aduersus Patres armantur, ut Patrum inuasores, qui in omni mundo infamia notantur



LXXX [LXXII]. Ut nullus regum huius canonis censuram in aliquo uiolare presumat.

 Item generali decreto constituimus ut exsecrandum anathema [fiat], et uelut preuaricator catholice fidei apud Deum reus existat, quicunque regum uel potentum deinceps canonum censuram in quocunque crediderit uel permiserit uiolandam.





NOTA IACOBI SIRMONDI S. I.


 Quanti hec olim habita fuerint in Gallia ex eo intelligi, licet, quod omnia in libros Capitularium regum transfusa sint. uidentur etiam nonnunquam episcopi eadem sibi et ecclesiis suis pro lege obseruanda proposuisse; ut Hincmarus Laudunensis, cuius in codice sancte Marie uirdunensis, post hec Adriani capitula, istiusmodi exstat professio: »Hincmarus, Deo miserante, Ecclesie Laudunensis episcopus, his sanctorum apostolice sedis Patrum decretis obtemperandum subscripsi. Qui quoque mihi eodem auctore commissi sunt, et in his similiter sentiunt, solliciti seruare unitatem spiritus in uinculo pacis, hac mecum pace potiantur. Si uero aliqui secus nolentes fieri socii huius discipline, nec habeantur participes communionis nostre. Actum Lauduno uIII Idus Iulias.« At horum contra auctoritatem, tanquam a sacris canonibus discrepantium, eleuare atque infringere conatur Hincmarus Rhemensis  aduersus nepotem scribens, cap. 24, qui et hanc eius subscriptionem uellicat capite 36.





NOTAE ANTONII AUGUSTINI ARCHIEPISCOPI TARRACONENSIS.

De Adriani pape decretis sumptis, ut aiunt, ex Grecis et Latinis canonibus et synodis Romanis, atque decretis presulum ac principum Romanorum, ei traditis Ingelramno Mediomatricis urbis episcopo XIII Kalendas Octobris, indictione 9, anno Christi 785, ut suspicor.

CAP. I. Dei ordinationem accusat, etc. His uerbis utitur Telesphorus epistola 1: unde est cap. 8, can. 6, questio 1, apud Gratianum, et Iuo, parte uI, cap. 314, decreti; et Anselm., lib. III, cap. 13; eisdem utitur Eusebius papa epist. 2. Neque dissimilia sunt uerba Alexandri pape epist. 1 et epist. 2, ex qua sumitur cap. 2, dist. 94, licet falso Antonius Demochares ediderit  epist. 10, ut etiam Antonius Contius: nec recte Gratianus uerba Alexandri de apostolice sedis legatis intellexerit, que de omnibus episcopis dicta sunt. Sic enim ait ad omnes episcopos scribens: »Qui uos persequitur, ipsum cuius legatione fungimini persequitur: quia sicut ipse Filius Dei mediator fuit Dei et hominum, ita et uos eius uice in Ecclesia estis constituti, ut inter Deum et homines legatione fungamini.« His annexa sunt uerba a Grat. relata: »Si quis autem legationem uestram impedit,« etc. Alexandri uerba refert concil. Triburien. cap. 9. Huius capitis uerbis utitur capitulare lib. uI, cap. 280, et lib. uII, cap. 167; sed et lib. u, cap. 170, sic ait: »Detractio sacerdotum ad Christum pertinet, cuius uice legatione funguntur in Ecclesia.« Eadem uerba inuenies lib. uI, cap. 98. uide etiam lib. uII, cap. 462.

CAP. II. Placuit ut quocunque, etc. Similia uerba concilii Niceni fuisse cap. 27 testatur Iulius papa cap. 7, in epist. ad orientales, et Athanasius et  alii episcopi in Alexandrina synodo congregati, in epist. ad Felicem II. Sed multo ante idem ab apostolis traditum esse ait Anaclet. epist. 2, unde sumitur cap. 15, in fine 2 quest. 3; Iuo Iu, 55, Panorm. et 5, 238, Decreti. Eadem Alexand. epist. 1 ait a tempore apostolorum obseruari. Eius aliquot uerba Grat. cap. 16, quest. 7; Burchard. lib. I, cap. 132 et cap. 144, quo loco ut Iulii uerba referuntur, non omnino falso; ut Alexand. uerba Iuo. Iu, 5, 6, Panorm. ut Iulii parte 5, cap. 257 Decreti, ut Alexand. Anselm. lib. III, cap. 81. De eadem re exstat Stephani pape epist. 2 ex qua sumitur 2, quest. 2, cap. 3, plenius propter relatum a Burch. lib. I, cap. 142. Item Sixti II, epist. 2, et post Nicenum conc. epist. Felicis II ac Athanas. et Alexandrinam synodum cap. 2, nec non cap. 17 concilii Aurelianensis. Huius cap. uerba refert lib. uI, cap. 287, etc. 21, et lib. uII, cap. 135 in additis. uide etiam lib. uII, cap. 350 capitul.

CAP. III. Nullus episcopus, nisi, etc. Hec sumpta  sunt ex Nicena synodo, ut refert Iulius papa epist. 1 ex qua sumitur 5, quest. 4, cap. 1, et aliis uerbis epist. 2, et Athanasius, ac reliqui in Alexandrina synodo ad Felicem II. Ex qua sunt 9, quest. 3, cap. 11 et cap. 12 falso Anastasio patriarche ad Felicem papam inscripta, et apud Iuonem parte u, cap. 15, Decreti itidem mendose relata. Idemque Felix ait in epist. ad eosdem Aegyptios episcopos cap. 18. Sed ante concilium Nicenum eadem sententia ab apostolis est accepta, ut testatur Eleutherius papa epist. ad Galliarum episcopos, unde sumitur 3, quest. 6, cap. 7; Iuo Iu, titul. 12, Panorm. et uI, 316 Decreti, et uictor papa epistola 1, et Sixtus secundus epistola 1 ex qua est 3, quest. 6, cap. 5, sed ex uictoris epist. Burchard. lib. I, cap. 176, et ex Iulii cap. 144, ex Decret. Gregor. Sixti uictoris Iuo lib. Iu, titul. 12, cap. 2, Panorm. Sed pro Gregorii scribo Iulii, ut parte u, cap. 257 Decreti. Testatur idem uictoris successor Zephyrinus, epist. 1 ex qua est 5, quest.  4, cap. 2. Anselmus lib. III, cap. 4, qui diminute referunt epistole uerba. Sic enim est in libris conciliorum: »Nec antea finiatur, sicut ab apostolis et successoribus eorum olim statutum est, qua eius auctoritate fulciatur;« neque hoc a Demochare et Contio omitti debuit. Sic etiam 2, quest. 1, cap. 5, quod Felicis nomine inscribitur, et recte Demochares notat eadem uerba esse Zephyrini epist. 1, Felicis epist. ad Paternum, que etiam prima est, sed uerba que apud Gratianum desiderantur, notata non sunt. Contius alium errorem addidit numerorum. Appellat enim caput quartum illud quintum, ut aliis capitibus falsos numeros addidit. uerba omissa sunt apostolica freti auctoritate, ante illa aut reum se ipse confiteatur. Burchardus I, 154, ex Zephyrino, apostolica fultus auctoritate ex cap. 157, ex Felice, apostolica fretus auctoritate. Iuo Carn. Iu, 12, 11, Panormitanus, que apostoli fulti fuerint auctoritate, ex Zepherino. Sic etiam Anselmus lib. III, cap. 66, licet  cap. 65 ex Felice, quam apostolica auctoritate. De eadem re exstat Marcelli pape epistola 1, unde est cap. 15, can. 24, quest. 1, Anselm. I, 15 et II, quest. 6, cap. 6, quod plenius est apud Anselmum lib. III, cap. 7, item eiusdem Marcelli epist. 2, unde sumitur cap. 1, distinct. 17. Sed latius patent Marcelli uerba. Addamus Miltiadis epist. ad Hispanie episcopos, cuius pars refertur a Burch. lib. I, cap. 2, et Iuone parte u, cap. 49 Decreti. Hec anteriora sunt ex Nicena synodo, ex posterioribus uideatur epist. Stephani et Africanorum ad Damasum, et Damasi epist. 3 ad eosdem episcopos, unde est 3, quest. 6, cap. 6, quod mendose editum est a Demochare et Contio. Nam pro illis uerbis, quoniam omnes appellare, scribendum est quam omnes appellare, et referuntur ad sedem apostolicam. Burchard. lib. I, cap. 179, qua habet, et Iuo parte u, cap. 295, Decreti. Sed ambo omittunt superiora uerba oppido necessaria. Iuo Callisti esse ait que Damasi sunt. Anselm. recte lib. II, cap. 67, init. huius capitis  uerba paucis exceptis refert capitul. lib. uI, cap. 287, et lib. uII, cap. 150 in ipsius additis plenius.

CAP. Iu. Placuit ut semper, etc. In uetere lib. Anselmi Lucensis lib. III, c. 88, ab his uerbis usque ad ultimum caput omnia dicuntur esse ex decretis Adriani pape. Sed ego nichil Adrianum constituisse existimo, sed collecta tradidisse Mediomatricis episcopo. Hoc quidem certe caput olim fuit XLu Niceni concilii, ut apparet ex epist. Iulii pape ad Eusebium, Theogenium et alios orientales episcopos, cap. 11; sed ante id concilium multorum est pontificum Romanorum. Initium sumamus ab Euaristo epist. 2, unde est 2, quest. 7, cap. 17, Iuo uII, 7 Panormie. Mox Sixtus epistola 1, in fine cuius sunt tum alia, tum illa uerba hic quoque relata: »Dubius in fide infidelis est,« etc., que habet Gregorius IX sub titul. De heret. cap 1, nomine Stephani omnibus episcopis, et ante eum Bernard. Papien. lib. u, titul. 6, cap. 1, collect. 1 decretal.; rectius Burchardus lib.  I, cap. 144, ex Iulii epist. de qua supra. Sic etiam Iuo parte u, cap. 257, nec hoc Anton. Cont. mutauit in editione iuris pontificii omnium optima. Tertius accedat Pius papa epistol. 1, ex qua est 3, quest. 4, cap. 3. Quartus Callistus epist. 2, ex qua sumitur 2, quest. 7, cap. 18; plenius Burchardus lib. I, cap. 171, et Iuo u, 289 Decreti. Quintus Fabianus epist. 1, cum filiis apostolice et uniuersalis Ecclesie, hoc est, in synodo Romana. Ex ea est 3, quest. 4, cap. 7; plenius Anselmus lib. III, cap. 17. Sextus Stephanus epist. 2, cuius illa uerba sunt: »Apostoli et successores eorum et reliqui sancti Patres noluerunt fieri facilem episcoporum accusationem,« etc. Postremus Marcellus sit epistola 2, qui etiam apostolos ait et eorum successores sub diuina contestatione constituisse; non debere fieri persecutiones, etc., que uerba mendose refert Gratianus distinct. cap. ultimo et Anselm. uI, 187. Nunc addamus alterius ecumenici concilii caput a Nicolao pontifice relatum  in epist. ad Michelem imperatorem. Grece exstat caput 6 Constantinop. synodi apud Gratianum 4, quest. 1, cap. 2; Iuo Iu, 7, 10, Panorm. et XIu, 70, Decreti, nec dissimile est cap. 11 Chalced. synodi, unde est cap. 46, apud Gratianum 2, quest. 7: Anselmum lib. XXX, cap. 114 siue 115; adde cap. 96 concil. Carthagines. Iu, et cap. 11 concilii Toletani sexti, unde est cap. 9 Gratiani 3, quest. 9, falso inscriptum ex Toletano septimo, quod Demochares recte mutauit. Burchard. lib. XuI, cap. 5, ex decretis Felicis pape cap. 15 edidit. Est sane Felicis secundi epist. 1, cap. 11, mentio huius Niceni capitis. Partem denique uerborum huius capitis inuenies in Capitul. lib. u, cap. 183 et 239, integrum caput lib. uII, cap. 147 in additis.

CAP. u. Sancta synodus Romana dixit: Hec sunt etc. His uerbis decipiuntur qui putant Adrianum hos canones in synodo Romana constituisse. Sunt autem uerba eius synodi que habita est sub Felice a 70  episcopis, ut constat ex epist. 2 Felicis, qui multis seculis fuit ante Adrianum, sub Claudio et Aureliano imperatoribus, Damaso teste. Eadem uerba sunt in capitul. lib. uII, cap. 143 in additis.

Si quis episcopus ab illis, etc. Hec uerba Felicis refert Greg. IX sub tit. De accusatione, cap. 2, sed non recte ait esse eiusdem Felicis, cuius est caput: namque illud est ex epist. 1, cap. 17 Felicis secundi, hoc ex secunda Felicis primi. Bernard. Papien. lib. u, tit. 1, c. 1 et 8, itidem refert ordine neglecto temporum. Contius utrumque caput eiusdem Felicis esse arbitratur. Burch. lib. I, cap. 169, etc., 174, utrumque Felicem appellat, et Iuo parte u, cap. 271 et 291, Decreti. Huius thematis sententia refertur tum ab Athanasio et Alexandrina synodo, tum ab eodem Felice minore, cap. 2 et 3 epist. 1, ad eumdem Athan. qui est testis hoc etiam fuisse sumptum ex Nicena synodo; sed ante eam synodum eadem fuit sententia tam primi Felicis quam Stephani epist. 2. Postea legendum  est 6 caput Grecum Constantinop. synodi, et c. 7 Carthag. III, quod est Grecis c. 19 concilii Carthag., ex quod sumptum est c. unic. Grat. 4, q. 5, falso inscriptum ex concil. Carthag. Iu, ut recte Demochares notat. Burch. I, 160, incertius ex Carthag. cap. 19. Sed Grecos secutus esse uidetur Iuo Iu, tit. 2, Panorm. cap. 12 mendose, part. u, cap. 270, Decreti, cap. 8, et in maius ex concilio Carth. Iu, cap. 19, utrumque mendosum est. Ansel. lib. III, cap. 33, ut Burch. uide huius them. uerba in additis cap. lib. uII, cap. 143.

Qui congruo in loco, etc. Felicis uerba refert preter Anselm. III, 88, Burch. I, 174, Iuo u, 292 Decreti: sed in Felicis epist. non est, tempore a canonibus prefixo Nicenis, fuit enim Felix multo antiquior, sed tempore congruo, id est, autumnale, uel estiuo: quod confirmatur canone 37 apostolorum et Niceno 5, ex quo est caput 1, dist. 18, mendose tamen a duobus Antoniis editum, mundum ieiunium et solemne munus Deo possit offerri. Est enim scribendum,  mundum et solemne munus Deo possit offerri. Grece est . Quamuis in his uerbis illa uerba et solemne non agnoscamus, que in multis Latinis editionibus horum canonum non legimus, sint licet in ueteri libro Maffei, non sunt in Carthag. uI synodo, neque in Dionysii Exigui interpretatione. Cetera a Felice scripta confirmantur uerbis concilii Niceni relatis a Iulio papa in epistola ad Orientales c. 23, 24, 25 et 26, et fortasse Nicene synodi c. 63, 66 uel 67. Itaque in ea synodo actu testari uidetur Athanas. et reliqui Aegyptii in epist. ad Felicem II, et idem Felix ad eosdem Aegyptios c. 3, unde est 5, q. 2, c. ult. quo non recte scribitur, Felix papa Anastasio, etc. sed scribendum, Felix secundus Athanasius, etc. In quo etiam Antoniane editiones errarunt, quamuis ex additis a Demochare id mutari potuerit. Burch. lib. I, cap. 221, ex Decretis Felicis pape c. 4, et Iuo parte u, c. 335, decreti. Ante concil. Nicenum exstat  epist. 1 Zephyrini pape, de qua diximus c. 3 habere quedam cum epist. 1 Felicis communia, et totidem uerbis conscripta, et male a Grat. relata. Exstat Fabiani pape epist. 3, cuius etiam magna pars reperitur a Sixto III in epist. ad Orientales c. 3; ex ea Fabiani epist. sunt tria Gratiani capita 3, q. 6, duo Burch. lib. I, c. 147 et 148, duo itidem Iuonis parte u, c. 260 et 261, Decreti. Denique Steph. epist. 2 de eadem re statuit. Addamus cap. 6 Grecum Constant. synodi ecumenice. Huius them. uerba uide dist. cap. 143 in additis lib. uII capitul.

Quia ultra prouincie terminos, etc. Iulius epist. 2, c. 32, testatus hoc esse in synodo Nicena statutum; fuerat olim ab Stephano papa epist. 2 decretum, unde est 3, q. 6, c. 4, Iuo XLu, 4, Panorm. Anselm. III, 74, preter Felicis epist. 1 et 2 de quibus supra; uide infra caput 10; uideatur etiam ualentiniani et aliorum constitutio 5, lib. IX, tit. 1 Codicis Theodos. in eadem uerba magna ex parte referuntur. Est autem  ea constit. 10 in integro lib. Adde dist. cap. 143 in additis capitul.

Nam si quis fuerit rebus spoliatus, etc. Hec Felicis uerba refert Gratianus 3, q. 2, c. 8, sed non recte eumdem putat fuisse cap. 7 et 8 scriptorem, cum illa sint Felicis secundi epist. 1, c. 8, hoc primi epist. 1. Burch. lib. I, c. 174, partem horum uerborum refert et Iuo Iu, 6, 3 et 5, Panorm. et u, 245 et 292, Decreti. Multi hoc ipsum pontifices decreuerunt, quorum aliqui apostolorum esse institutionem asserunt, aliqui Niceno concilio tribuunt. Primum laudemus Zephyrinum, epist. 2, cuius est c. ultimum 2, q. 2, in quo ante uerbum eiectos addendum est episcopos, quod non desideratur apud. Iuo. lib. Iu, tit. 6, c. 2 Panorm. Secundum Fabianum epist. 1, ex qua est caput 2, Grat. 3, q. 1. Tertius sit Stephanus epist. 1, cuius est 2, q. 2, caput 3, plenius apud Burch. lib. I, c. 142, et Iuo. parte u, caput 255, Decreti. Quartus Caius papa in epistola ad Felicem episcopum,  cuius est caput 1, apud Grat. 3, q. 1, mendose a Demochare editum. Quintus Marcellus epist. 2 ad Maxentium tyrannum, non episcopum, ut appellat. Grat. 96 distinct. caput ult. Maxentium tantum Anselm. uI, 187. Sextus Marcelli successor Eusebius epistola 2, cuius sunt apud Grat. 2, quest. 2, c. 4 et 3, qu. 2, c. 6 et 3, qu. 1, c. 3 et 4; et Iuo Iu, 6, 4, 8, 7, Panorm. et u, 249 Decreti, et Anselm. lib. III, c. 44 et 51, qui caput illud 3 et c. 4 Grat. 3, qu. 1, quorum initium est redintegranda, latius refert. Septimus Iulius epistola 2, qui non solum uerba refert Niceni concil. cap. 28, quod est Iulii 8, sed etiam cap. 35 sententiam eiusdem concilii latius persequitur. Hinc cap. 5, Grat. 2, quest. 2 desumptum est. De eadem re Athanasius et Alexandrina synodus ad Felicem II, et ipse Felix ad eosdem cap. 3, 4 et 8, ex cap. 3 et 5, qu. 2, cap. ult. de quo diximus them. 2. Item Africane prouincie Stephanus, et alii episcopi ad Damasum, et Damasus ad eosdem epistola 3, refertur ab Isidoro in prologo conciliorum: Leonis epist.  ad Chalced. synodum, aliaque permulta ex Eusebii histor. de qua Nicol. apud Grat. 33, quest. 2, cap. 3, et ex synodo Larisse siue Lampsaci habita, et ex aliis synodis atque decretis. Nos Symmachi mentionem faciemus, qui in synodo Romana u totidem uerbis, quot Euseb. epist. 2 scripsit; eisdem quoque utitur Ioan. papa epist. 2, ex qua est 3, qu. 1, cap. 3, latius relatum ab Anselm. III, 44; item 12, qu. 2, cap. 7, quod recte Eusebio ascribit Iuo parte u, cap. 249, item 3, qu. 2, c. 1. Postremo Pelagius II in epist. ad episcopos Italie, ex qua est cap. 2, Grat. 3, qu. 2, Latini ab Anselm. lib. III, cap. 59 relatum. Adde ex additis capitul. d. lib. uII, cap. 143.

Adimi namque episcopo, etc. His Felicis uerbis utitur concilium Africanum cap. 54, Greci uero 88 siue 87, eius uerba refert Greg. IX, sub tit. De iudiciis, cap. 1, cum aliqua uarietate. Bern. Papiens, collect. 1, lib. II, tit. 1, cap. 1, Burch. rectius lib. I, cap. 181, et Iuo parte u, cap. 297, et capit. d. lib.  uII, cap. 143 in additis.

Quod si egrotans, etc. Hec Felicis in Romana synodo uerba refert Grat. 5, quest. 3, cap. 1, ut ex Romana synodo, tempore Adriani pape. Burch. rectius I, cap. 51, ex decretis Felicis pape cap. 11, et Iuo Iu, 2, 7, Panorm. et u, 161 Decreti. Sed Anselm. III, 88, ex decretis Adriani pape de hac eadem re Felix II epist. 1, cap. 6. uidendus et cap. d. cap. 143.

Nec a communione suspenditur, etc. Nihil antiquius exstat hac de re can. 74 apostolorum, cuius formam seruatam legimus in conciliis. Hec quoque uerba sunt concilii Carthag. III cap. 7, quod est Grecis cap. 19 Carthag. concilii. Ex eo est cap. ult. 4, q. 3, de quo supra dictum est. uidenda est Felicis II epist. 1, c. 8, et Grat. et Anselm. paulo ante relati, et capit. d. cap. 143.

Quod si ex utraque parte, Hec Felicis uerba refert Iuo tit. 7, cap. ult. Panormie, et parte u, cap. 248,  Decreti. uide que diximus cap. 4, et infra cap. 15, et capit. d. cap. 143.

Quod si accusatorum, etc. Refert hec ut Felicis uerba Grat. 3, q. 10, cap. ult. et 4, q. 6, cap. 3, sed cap. 4 eiusdem questionis ut Adriani pape, nec recte Demochares Felicis uerbis addidit ex cap. 13 epist. decretal.; suspicor uoluisse Felicis II epist. 1, cap. 13 offerre. Iuo quoque non recte parte uI, cap. 418, Decreti, ut Felicis III Decret. 2 ad episcopos Gallie uerba refert, et in marg. addita sunt Democaris uerba, et ex cap. 13 epist. decretal. sed parte u, cap. 248. Felix decret. 2 ad episcopos Gallie. Pulcherrimus est hac de re canon 6 Grecus Constantinop. concilii, cuius pauca exstant uerba in epist. Nicolai pape ad Mich. imper., relata apud Grat. 3, q. 4, cap. ult. et 4, qu. 1, cap. 2. Iuo Iu, 7, 20 Panorm., et XIu, 70, Decreti. Est etiam de eadem re cap. 7 concil. Carthag. tertii, Greci 19, caput Carthag. synodi ex quo caput 1, Grat. 4, q. 6, non ex quarto  Carthag. sumptum, ut est in Antonianis editionibus. Burch. I lib. c. 160, ut Greci ex concilio Carthagin. cap. 19, Iuo parte u, cap. 270, Decreti ex concilio Carthagin. cap. 8 non recte, ut supra dictum est, illud non diximus in extremo cap. Grat. 4, q. 5, editum esse ab utroque Antonio, si se ad diem statutum non noluisse, sed non potuisse occurrere probauerit. Iuo in Panorm., si se ad diem constitutum occurrere non uoluisse, sed non potuisse probauerit. Idem in Decret., si se ad dictum constitutum occurrere non uoluisse, etc. Anselm., si se ad diem, occurrere non potuisse probauerit. At in Latinis conciliis est, si se ad diem occurrere uoluisse, sed non potuisse probauerit; in Grecis , , . In ueteri Maffei libro est, sese ad diem occurrere noluisse, sed non potuisse probauit, quod non minus mendosum est. Ioan. Zonare uerba sunt: , , , ,  . Si ostenderet, inquit, non ex sua  uoluntate contempsisse ut non die constituta occurreret, sed non potuisse ex iusta uel excusationem admittente causa. Mihi uerba conciliorum Latinorum apertiora uidentur, sed in tanta uarietate cum ea cum Grecis confero, que suspicor non fuisse Grece initio edita, sed magis e Latinis conuersa, magis in eam partem inclino ut Burch. scripturam probem; nec mirum est si uerba Latina Africani concilii duriora sint, cum uix ullus ex ueteribus scriptoribus, Cypriano excepto  disertioribus uiris placere possit. Habeo Burchardi ueterem librum, qui cum edito facit. uerba quoque libri Maffei, quem scio esse uetustissimum, non multum a Burchardo dissentiunt. Addo exstare apud Felicem II epistola 1, capit. 8, similia uerba: Quod si probare potuerit quod non noluerit, sed non potuerit uenire, nichil ei nocebit. Apertius diceretur, quod non  quia noluerit, sed quia non potuerit uenire, non uenerit. Sed hec hactenus. Est et aliud Carthaginense concilium uII, cuius cap. 2 non dissimilis sententia est. Grecis est cap. 130, a Gratiano dicitur Carthaginense uIII capite 2, causa 4, q. 6, quod recte a Demochare animaduersum est. Iuo etiam recte parte XuI, cap. 64 Decreti, idem dicitur Africani concilii capite 96. Huius them. uerba paucis exceptis refert capitul. lib. u, capite 241, et lib. uII, cap. 90 et 119, et addit. cap. 143.

Infamis enim persona, etc. Hec Felicis in synodo Romana uerba refert Grat. ut Rome synodi uerba 3, q. 7, cap. 1, Iuo lib. Iu, tit. 7, cap. 24 Panorm. ut Stephanus episcopis Gallie in 2 decretali, non recte; sed parte u, cap. 248, et parte uI, cap. 331, Decreti optime ut Felicis episcopis Gallie, et multa alia uerba ex eadem epist. affert, que D. Grat. refert tria sunt, etc., non ex epist. Felicis sunt, sed Gratiani ex digestis, ut recte Contius notat. Sic etiam Anselm.  lib. III, cap. 7, recte Felicis nomen, et aliquot alia uerba refert. Sed male inscripsit Felix uniuersis episcopis, nisi addas Gallie. uidendus Paulus, et Pauli interpres Anianus lib. I, tit. 2, sent. et capit. lib. uII, cap. 143, in additis.

Absente uero aduersario, etc. Hec recte Felicis pape ascripsit Grat. 3, qu. 9, cap. 11, et 18, Iuo Iu, 7, 2 Panorm. u, 248 et uI, 331, Decreti. Anselm. III, 7. Idem in Nicena synodo cap. 33 et 66, et statutum esse Iulius ait epist. 2, cap. 9, 24, sed multo antiquior exstat Telesphori epist. ex qua est cap. 1, Grat. 3, q. 9, Anselm. III, 13, et Zephyrini epist. 1, unde est eiusdem Grat. cap. 13, cuius uerba distingui debuerunt a Grat. uerbis. Illa enim, nisi fuerit absens, etc., Gratiani sunt; superiora Zephyrini, que Burch. XuI lib., 13 c. refert latius: In sacris libris hec sunt. Non est Romanis consuetudo damnare aliquem hominem priusquam is qui accusatur presentes habeat accusatores, locumque defendendi accipiat  ad abluenda crimina. Act. c. 25, adde cap. d. cap. 143.

Nec sententia, etc. Preterea suprascripta est Eleutherii epist. ex qua est caput 2 Grat. 3, q. 9. Iuo parte uI, c. 319, Decreti. Anselm. lib. III, c. 28. Huius Felicis epist. 1, ante eum Callisti epist. 2, ex qua est c. 3, Grat. c. 9. Burch. lib. I, c. 171, Iuo parte u, c. 289, Decreti, Ansel. III, 34. Addatur Iulii epist. 1, c. 3, et Damasi epist. 3 ex qua est caput 5 et caput 6, Grat. 3, q. 9, Iuo uI, q. 347 Decreti. Item concil. Carthagin. 4, 30, et quod postea inueni. Cornel. papa idem statuit epist. 3 ex qua est 3, q. 9, cap. 4, Anselm. III, 37, et apostoli apud Clementem lib. II, c. 53 et 55 constit. apost. uide ex capitul. c. 204. Apud Iuonem parte XuI, c. 316, Decreti  uide dist. c. 143. Capitul.

Neque absens per alium, etc. Sententia non dissimilis  est c. 58 concil. Niceni apud Iulium epist. 2, cap. 20, totidem uerbis olim Hyginus papa epist. 1 in fine, ex qua est 2, q. 7, c. 52, et Lucius papa in epistola ad Gallie et Hispanie episcopos, aliis uerbis Callistus epist. 7, cuius est 2, q. 8, c. 1, Burch. lib. I, c. 171, Iuo u, 289, Decreti. Anselm. III, 54, et Stephanus papa epistola 2 ex qua est c. ult. c. q. 8. Burch. I, 177, Iuo Iu, 7, 1 Panorm. et u, 293 et 328 Decreti. Anselm. III, 55; adde Dionysium papam epist. 2, Marcellum epist. 2 cuius est caput 5, Grat. 3, q. 9. Damasus epist. 3 ex qua est 4, q. 4, c. 2. Iuo uI, 337, Decreti et epist. 6 ex qua sumitur 5, q. 2, c. 3 et 11, q. 3, c. 76. Denique addatur ex Toletano concil. uI. c. 11, ex quo est 3, q. 9, cap. 9, licet mendose Grat. ex Toletan. uII, ut recte mutat Demochares. Burchar. lib. XuI, cap. 5, ex decretis Felicis pape cap. 15, quod defendere nondum cogitaui: totidem uerbis c. 47 concil. Wormatien. exstat. In Toletano concilio additur exceptio, nisi ubi pro cap. regie maiestatis  uersatur causa, quod Burch. et Gratian. omiserunt. Postremo utroque presente iudicandum etiam ex apostolorum constitutionibus est Clemente auctore lib. II, cap. 53 et 55. uide infra cap. 35 et ex capitularibus cap. 204 apud Iuonem parte XuI, cap. 316, Decreti. Est in capitul. 7, cap. 354, et in additis cap. 103 et 143. uidenda constitutio 15 . Adde Pauli lib. u sentent., tit. 5 et tit. 17.

Nec affinis testis admittatur, etc. Hec Felicis uerba refert Grat. 3, q. 9, cap. 12, Iuo parte uI, cap. 351, Decreti; et Anselm. lib. III, cap. 7. Idem de consanguineis ait Callist. epist. 2, cuius est cap. 1 et 12. Grat. 3, qu. 5. Burch. lib. III, c. 171, Iuo Iu, 8, 3 Panorm. et u, 289, Decreti. Anselm. lib. III, cap. 54. Esse hoc ex Nicena synodo testatur Iulius papa epist. 2, cap. 32, unde sumptum est cap. 10, Grat. 3, quest. 5. Anselm. lib. III, cap. 21, unde capitul. dist. cap. 143 in ipsis additis.

Neminem ergo exhiberi, etc. Exere pro exhiberi  habet Grat. 3, q. 6, cap. 16, ex synodo Romana, sed ut Felicis epist. 2, est apud Iuo. u, 248, et uI, 331, Decreti. Sed Ansel. III, 88, ut ex Adriani decretis; uide capitul. d. cap. 143.

Ut actor semper rei forum sequatur. Alexand. III et Lucius III uidendi apud Greg. IX sub tit. De foro compet., cap. 5 et 8, que sumpta sunt ex prima collect. lib. II, tit. 1, cap. 7, et ex secunda collectione libri II, tit. 1, cap. 2, et post Concil. Lateranen. parte uIII, cap. 7, pluribus uerbis inuenies non utrumque, sed caput quintum tantum. Antiquius est Pelagii ad Sergium cancellarium rescriptum, quod non reperi, sed refertur a Grat. 11, qu. 17. Adde nouellam ualentiniani et Marciani, Neminem exhiberi, etc., eiusque interpretem Anianum, et constitut. ualentiniani et ualentis 4, lib. II, tit. I, Cod. Theod. et capitul. lib. uII, cap. 143 additis.

Si quis autem iudicem, etc. Hec etiam ut Felicis uerba refert Iuo parte u, cap. 248, et uI, cap. 331,  Decreti, ut Adriani, Anselm. lib. III, c. 88. Ante Felicem eisdem uerbis utitur Fabianus papa epist. 3 ex qua est c. 22, Grat. 2, q. 6; aliis uerbis Burch. lib. I, cap. 148, Iuo Iu, 12, 1 Panorm. et u, 261, Decreti. Eisdem postea Sixtus III in epist. ad orientales episcopos cap. 3, Anselm. III, 73. uide infra c. 32, et capitul. dist. cap. 143, adde Cornelii epist. 2.

CAP. uI. Si quis autem putauerit, etc. Hec non iam ex Felice in synodo Romana, sed ex Chalcedonensi synodo generali cap. 9 sumpta sunt; et mihi non fit uerisimile hec ita scripsisse Adrianum ut edita sunt, sed adiectis inscriptionibus, unde essent sumpta. Nam cur Adrianus diceret Constantinopoli causas appellationis esse tractandas, non in catholica Ecclesia Romana? Memini legisse in beati Greg. Registro lib. II, cap. 54, epist. 52, ex qua est 11, qu. 1, c. 39, et 2, qu. 1, cap. 7, quod ex duabus epist. Greg. sumptum est 48, 57. Ioanni cuidam defensori eunti in Hispaniam dedisse indicem quarumdam constitutionum, quorum  uerba inferuntur, ut iis uti posset cum in prouinciam ueniret. Non dissimilis est hec nostra collectio, quam pleniorem suspicor datam; scio missam etiam Mediomatricum antistiti, sed ad nos sine inscriptione singulorum capitum peruenisse. Exstat hoc caput plenius apud Gratianum 11, q. 1, cap. 47, et Iuo parte uI, cap. 360, Decreti; minus plene apud Gregorium IX, tit. De foro compet., cap. 1, et in prima collectione lib. II, tit. 2, cap. 1, Burch. lib. II, cap. 183, Iuo parte uI, cap. 228 Decreti. At Iulius papa testatur 21 caput Niceni concilii scriptum esse, ut penes uniuersalis apostolice Ecclesie iudicetur Iul. epist. 2, cap. 4. Eisdem uerbis uictor usus fuerat, epist. 1 ex qua est 3, qu. 6, cap. 7, et Sixtus XI, epist. 1 ex qua est cap. 15, eiusdem, que est quod Sixto inscribitur, uictori Iuo Iu, 12, 2 Panorm. et eiusdem Anselmi lib. II, cap. 9. Sixto libro eodem cap. 11. Adriano libro III, cap. 88. Scio etiam in Chalced. synodo, contradicentibus legatis Leonis pape, fuisse secundum locum datum Constantinopolitano episcopo,  sed id nunquam Leo probauit; sed Gelasius atque Nicolaus testantur, qui negant eum patriarcham esse, sed Heraclee eum archiepiscopo subditum esse debere. Prestat igitur ut credamus nos Adrianum Nicene potius synodi uerba quam Chalced. conscripsisse; cuius etiam Chalced. exstat cap. 17 et 18, quibusis honor defertur Constantinopolitano episcopo, et cum antiquiori Constantinopolitano concilio ecumenico prius concessum asserunt. Ex 17 cap. est quest. 2 cap. 1, Burch. II, 148, Anselm. u, 26, Iuo II, tit. 1 Panorm. Plenius idem Iuo refert parte III, cap. 106 Decreti, cap. 9 Chalcedon. synodi uerba refert Nicol. in epist. ad Michelem imperatorem: multus est in eius interpretatione, ex cuius uerbis apud Gratian. Decreti cap. 47 scribendum est primatem non primates, et Grece est, ; dura uero est interpretatio, ut id ad solum Romanum pontificem  pertineat. Exstat hoc etiam caput in Capitul. lib. uII, cap. 151 in additis.

CAP. uII. Accusationis ordinem, etc. Hec uerba Eutychiani pape sunt in alia synodo Roman. epist. 2. Ex ea est 2, qu. 8, cap. 3; Iuo non recte Iu, 7, 22 Panorm. Sixto adscribit; recte parte uIII, cap. 332, Decreti Eutychiano Anselm. Lucen. III, 88, ut solet ex decretis Adriani pape. Ego suspicor ex constit. ult. Honorii et Theodosii lib. IX, tit. 2 codicis Iustiniani, si tempora patiantur, sumpta hec esse omnia, aut eam constitutionem Eutychiani uerbis conscriptam fuisse. Eadem constit. exstat in cod. Theodos. lib. IX, tit. 1, constitut. ult. Huius capitis uerba sunt in Capitul. l. uII, cap. 152 in additis, et in aliis lib. uII, cap. 436.

uinculum inscriptionis arripiat, etc. Eutychiani et imperatorum uerba sunt, de hac inscriptione ante Eutychianum Fabianus epist. 3 ex qua est 2, qu. 3, cap. 5; plenius Iuo Iu, 7, 21 Panor. et parte  uI, cap. 324, Decreti, et Ansel. III, 79, omnes ut ex Fabiani uerbis, sed Gratianus De penit. dist. 1, cap. 22, sic ait: Hinc etiam in canonibus: Si quis iratus, etc., quod Ant. Demochares recte animaduertit. Post Eutychianum Damasus epist. 3 ex qua est 4, qu. 4, cap. 2, male Contius Grat. nomen addidit illis uerbis: Inscriptio semper fiat ut talionem, etc., usque ad uerbum retineant; esseque illa uerba Damasi docet Gratianus 1, qu. 3, cap. 2; Burch. lib. XuI, cap. 38; Iuo. Iu, 7, 23, Panorm. et uI, 348, Decreti. Aliis uerbis de eadem re idem Damasus epist. 6, ex qua est 3, quest. 9, cap. 8; Iuo uI, 348, Decreti. Sixtus III in epistola ad Orientis episcopos, uerba Fabiani repetit cap. 3 et 4, ex qua est 2, qu. 8, cap. 4. Etenim Gratianus Sixti nomen ascripsit, at Burch. lib. XuI, c. 3, ex Conc. Arauscio cap. 4; Iuo Iu, 7, 21 Panor. Fabiani nomen retinet, ut antea dictum est. Huius etiam inscriptionis mentio fit in concilio Constantinop. cap. 6 Greco. Postremo ab Innocentio III in concilio generali  Lateran. cap. 8, apud Greg. IX, tit. De accusat. c. 24. uide cap. 48 huius collectionis et d. cap. 151 Capitul.

Cum calumniantes, etc Hec etiam sunt Fabiani, Eutychiani, Damasi, et Sixti tertii uerba; adde Clementem lib. II, cap. 46, De constitutionibus apost. uide infra cap. 48.

CAP. uIII. Si quis clericus super quibuslibet, etc. His uerbis principio Eleutherius papa est usus in epistola ad ecclesias Gallie, mox Felix in epistola 1. Eadem uerba Niceni concilii esse refert Iulius epist. 2, cap. 22; Grat. 3, qu. 6, cap. 17, Sixti esse dicit; Iuo parte uI, cap. 318, Decreti Eleutherii, et cap. 329 Felicis Ansel. III lib. XXuIII cap. Eleutherii, cap. 88 Adriani. uide infra cap. 33. uidendus et Cyprianus in epist. ad Cornelium papam, cuius initium, Legi litteras tuas, frater carissime, pag. 4. uidentur autem esse hec uerba sumpta, si tempora paterentur  , ex uerbis Aniani interpretis  nouelle ualentiniani et Marciani: Neminem exhiberi, etc. exstant etiam in c. lib. uII, cap. 144 in additis.

Illi uero qui pulsatus est, etc. Preter suprascriptos idem Cornelius ait epist. 2 hoc in Niceno concilio decretum esse; preter Iulium testatur Athanasius et Alexandrina synodus in epist. ad Felicem II; ipse Felix ad eosdem c. 19, cuius uerba Grat. refert, inscriptione omissa etiam in Antonianis editionibus 2, q. 6, c. 16; Ansel. lib. I, cap. 59 Felici pape recte ascribit. Sed addendus erat num. 2. uide infra cap. 30. Hec quoque Aniani sunt  , de quo supra item cap. dist. cap. 144.

CAP. IX. Saluo Romane Ecclesie, etc. Hec uerba, paucis exceptis, ter Grat. refert 5, q. 6, c. 16 ex synodo Rom. 5, q. 4, c. 2, them. 2, ex Adriano, et 9, q. 2, c. 9, ex synodo Constant. sunt autem ex  eadem secunda generali synodo c. 2 Grecis, Latinis exceptis illis uerbis, saluo Romane Ecclesie in omnibus primatu, que fortasse Adriani uerba sunt. Ansel. lib. III, cap. 88, ex decretis Adriani. Isidorus in prologo Concil. Collectionis, uerba Constantinop. refert capitis, ut ostendat plura fuisse quam decem capita Niceni concilii, illa tum uerba, saluo Romane, etc., non refert. Suspicor CL Patres ex uerbis capit. u. concilii Niceni hoc deduxisse, ex eo est apud Gratianum 11, q. 3, c. 73, et d. 18, c. 3. Sed et ab eodem Isidoro referuntur Innocentii pape uerba in epistola ad uictricium Rothomagensem episcopum, quibus hoc ipsum uidetur significare, Niceno concilio statutum fuisse, ut cause et contentiones omnes in synodo prouincie terminarentur. Refert Innocentii uerba preter Isidorum Grat. q. 1, cap. 17, his tantum uerbis ascriptis, Innocentius papa; ideo Demochares non addidit certum locum. Sic etiam Anselmus lib. II, cap. 53, sed exstat uolum. 1 concil.  epist. 2, cap, 3. Contius recte attulit Isidori locum, sed appellat cap. 25, quod nos 27. uarietas oritur post cap. 9, nam c. 10 Contio est Gelas. Christianis, etc., mihi 13. Ego addidi numeros nouelle, et canonis Carthag., is omisit. Age uero, referamus antiquius decretum utroque concilio Niceno et Constantinopolitano, aut ea Adriani uerba, aut ea que suspicabamur addita, tueamur. Legantur Pii pontificis uerba in calce epistole 2, de cetero, salua in omnibus apostolica auctoritate, etc. Ante Pium Anacletus, a beato Petro presbyter consecratus, in extrema epistola 1 ex qua est 2, q. 6, cap. 3. uerba tum illa, coram patricio, mendose esse suspicor, et pro eis, coram preside, substituenda esse facile credo. Multis enim seculis post Anacletum patriciorum nomen pro magistratibus usurpatum, fuit. Postremo huius capitis uerba, illis exceptis initio huius capitis notatis, refert Capitul. lib. uI, c. 287.

CAP. X. Ultra prouincie terminos, etc. De iis uerbis  dictum est cap. 5, them. 2, referuntur a Gratian. post uerba superioris capitis 3, q. 6, cap. 16 ex synodo Romana; nec diffitemur esse ex synodo Romana Felicis episcoporum 70. Sed uerba c, 9, que iunguntur, non sunt ex eadem sumpta, quamuis initium cap. 16 et finis eius synodi sint. Huius capitis uerba referuntur dicto lib, uI, cap. 293 capitul.

Omnis accusatio, etc. Capitul. et Gratian. hec uerba referunt post superiora 3, q. 6, cap. 16, et in fine pro illis uerbis, nisi prelatus sit, qui accusator, Demochares recte substituit, nisi ad sedem apostolicam fuerit appellatum: que uerba habet Stephanus papa epist. 2, et Grat. 3, q. 6, c. 4, nisi tantum, etc. et Iuo Iu, 5, 4 Panor. et Ansel. III, 74. eamdem exceptionem omissis uerbis huius thematis addidit concilium Nicenum, et testatur Iulius papa epist. 2, cap. 31. Post illa uerba, ultra prouincie terminos, etc., uerbum tantum tollendum est.

 CAP. XI. Accusationes et accusatores, etc. Hec uerba sunt concilii Niceni, paucis exceptis, cap. 23, ut refert Iulius papa epist. 2, c. 5; Ansel. III, 20. Idem Iulius epist. 1, sed antiquiores pontifices eis usi sunt, Telesphorus in epist. ad episcopos; Stephanus papa epist. 2 ex qua est 3, qu. 5, c. 8; Iuo parte uI, c. 315 ex Telesphoro, et cap. 317 Decreti ex Stephano. Anselmus lib. III, cap. 13, ex Telesphoro cap. 18, ex Stephano cap. 88, ex Decretis Adriani, ut Grat. 3, q. 5, cap. 7, ex synodo Romana habita sub Adriano papa. Demochares addidit et Damasi epist. 3 ad Stephanum non male, sed ante eum et Nicenum concilium. Eusebius papa ep. 1 refert a tempore apostolorum hoc esse seruatum. Ex ea sumptum est 3, qu. 5, cap. 5. Plenus apud Anselm. lib. III, cap. 16. Eadem sententia est Clementis Petri discipuli et successoris epist. 1, ex qua est 6 quest. 1, cap. 5, plenius apud Anselm. lib. III, cap. 1, et Callistus papa epist. 2, cuius rationem addere uisum est: »Quis enim dubitat  leges humanas rationi et honestati non repugnantes esse amplectendas, presertim ubi uel publice consulunt utilitati, uel ecclesiastice dignitatis auctoritatem defendunt, ac pro adminiculo tuentur?« Addamus Eutychianum in synodo Romana epist. 2. Post concilium Nicenum preter Iulium et Damasum uidendus Damaso antiquior Felix II in ep. ad Athan. et Alexandrin. synodum cap. 7, et 9, et 14 ex quo 14 cap. est 3, q. 3, cap. 11, Anselm. III, 62, et totidem pene uerbis cap. 2 est concil. Carthag. uII Africani cap. 96 Latinis, Grecis Carthag. cap. 130 siue 129, ex quo pars refertur a Gratiano 4, qu. 1, cap. 1, et, 4, qu. 6, cap. 2, et Iuo Iu, 7, 19 Panor. et XIu, 69, et XuI, 64, Decreti, et Ansel. III, lib. cap. ult. Solus Rabanus in l. Peniten. c. 1, c. 96 concilii Africani rectius ceteris attulit. Ad extremum afferamus Symmachum papam in synodo Romana Iu et pro eodem Symmacho Ennodii libellum, qui hoc Carthagin. concilii caput recitat. Hec denique uerba refert  Isidorus in prefatione collectionis conciliorum; sed, ut uerum fatear, non eisdem uerbis quisquam, quod meminerim, quibus Adrianus utitur. Postea reperi eadem l. uII, capitul. c. 307, et initium tantum canonis 108, et in additis ipsis cap. 148.

Quia indignum est superiores pati, etc. Hec etiam uerba refert. Grat. 3, qu. 5, cap. 7, ex synodo Romana sub Adriano. Anselmus lib. III, cap. 88, ex decretis Adriani; eorum sententia Niceni conc. esse dicitur c. 66, ut refert Iulius epist. 2, c. 28, et c. 36, sed a Petro dimanasse hoc Clemens testatur epist. 1, ex qua est 6, qu. 1, c. 5, plenius relatum ab Anselm. III, 1. Idem decretum est Zephyrini epist. 1, ex qua est 2, qu. 7, cap. 11, licet pro maiorum in conciliis sit summorum, ut etiam habet Anselm. III, 58. Adde Sixtum II epist. 2, Felicem epist. 1, et Iulium suprascriptum epist. 1; sed fatebor id quoque, quod ante paulo dixi: Adriani uerba me non reperisse ab aliis prius conscripta, sed sententiam eamdem. uide infra cap. 19, in fin. uide infra cap.  d. c. 307.

CAP. XII. Prudentissime, iustissimeque Nicena siue Africana decreta, etc. Ne hec quidem uerba aliquem usurpasse ante Adrianum legi, sententia multis in locis expressa, et ex Nicena synodo multa retulimus, quibus confirmatur in prouincia esse a synodo causas retractandas et peragendas; ex Africanis decretis cap. 5 eadem confirmantur. Post hec scripta, incidi in epist. Africani concilii ad Celestinum papam, in qua hec uerba sunt, paucis immutatis; eadem Grece exstat c. 138 concil. Carthag. Eadem sunt in Capitul. lib. uI, cap. 287.

Ad concilium sue prouincie uel etiam uniuersale prouocare. Hec uerba sunt epist. Africani concil. ad Celestinum; eadem sententia est Mileuitani conc. c. 22, Africani 92, Latinis 126, uel 128 Grecis, ex quo est apud Grat. 2, q. 6, c. 33, et 11, qu. 3, c. 34, in quibus illa uerba: et interea quidquid definiant adhibiti ab eis ex consensu suorum episcoporum. Finiant  pro definiant, est in libris conciliorum, et, pro ex consensu episcopi eos. Sed Grece est:   . In ueteri libro est, , omisso articulo , sed ego eum retineo, Latina cum Grecis coniungens, ut uerbum finiant ex Greco magis placet, ex consensu, et cum consensu placet. Sed ex quoque retineo, episcopi eos deleo, uerbum exhibiti non est par Greco uerbo, quod magis acceptos et electos significat. Sic autem intelligo electos ex uicinis episcopis iudicare, cum consensu autem partis utriusque eligi, siue ex consensu episcopi, a quo prouocatur, eligi a reo, qui prouocauit aliquos qui iudicarent. Neque enim omnes iudicabant, sed erat certus numerus eorum constitutus, ut c. 11 Carth. I ex quo est 15, q. 7, c. 3, falso ex concilio Agathensi primo, etiam in Antonianis editionibus inscripto, et cap. 10 Carth. II ex quo est c. 4 apud  Gratianum eiusdem questionis, et 3, q. 8, c. ult. falso inscriptum ex concil. Carthag. III quod recte Demochares edidit Burch. I, 149, ex concil Carthag. c. 12, et Iuo u, 262, Decreti, et Anselmus III, 42. Adde c. 4 concilii Carthag. III, ex quo est 15, q. 7, c. 5, falso inscriptum ex Carthagin. Iu, Burch. II, 205, ex concil. Carthagin. c. 20, et Iuo uI, 280 Decreti, licet in margine scriptum sit, Ex Carthag. 2, c. 8. credo uoluisse c. 10, de quo supra, referre. Greci ut Burch. Iuo et Anselm. Carthag. c. 12, 14 et 20. Sic etiam Triburien. concil. c. 10, et Crescon. c. 242, que de ultramarina appellatione dicebantur. Grat. exceptione addita temperauit 2, q. 6, c. 34, nisi forte Romanam sedem appellauerint. Ea exceptio in Africanis conciliis non est: improbatam fuisse ab Innocentio significare uidetur c. 61 Africani, sed additur non facile, hoc est, non crebro, sed ex magna causa. Tamen hec que sub Aurelio Carthaginensi scripta sunt, improbata esse uidentur  tempore Bonifacii II. uidenda eius  epist. ad Eulalium Alexandrinum episcopum. Cresconius c. 282, et non appellentur nisi Africana concilia ex concilio Carthag. tit. 93, de appellatione ad maius concilium. Exstat c. 12 Antiocheni concilii, ex quo est 22, q. 5, c. 1, et a Martino Bracar. aliis uerbis editum c. 35, non ex concilio Martini pape, ut edidit Gratianus c. 5 eiusdem questionis, qui perpetuus error Gratiani ab aliis notatus est, uidendus est etiam c. 6 Grecus textus Constantinopolitani concilii.

CAP. XIII. Placuit episcopos eiectos, etc. Hac de re dictum est c. 6, them. 3; uerba ipsa sumpta esse uidentur ex epist. 2 Zephirini. ex qua est 2, q. 2, c. ult. Iuo latius lib. Iu, tit. 6, cap. 1 et 2 Panorm. et ex epist. 3 Damasi, ex qua sumit quedam Burch. lib. I, c. 153, et Iuo parte u, cap. 265, Decreti. uox placuit omittitur: cetera sunt libri uI, c. 287 Capitul. et lib. uII, c. 129 in additis.

CAP. XIu. Nullus metropolitanus, etc. Origo huius decreti ex apostolorum cap. 34 Grecis, Latinis  35 sumitur. Niceno concilio idem statutum fuisse cap. 51 et 61 testatur Iulius papa epist. 2, c. 14 et c. 23. Idem dici uidetur cap. 9 concilii Antiocheni, ex quo est 9, q. 3, c. 7, et apud Martinum Bracar. c. 4, ex quo est cap. 1 eiusdem quest. Pontifices quoque ueteres eadem constituisse dicuntur. Hyginius epist. 1 ex qua est 9, q. 3, c. 4. Burchar. I, 65, Iuo u, 174, et XIu, 72, Decreti, qui ex epist. Callisti pape. Est autem epist. 2 ad episcopos Gallie, ex qua est 9, q. 3, c. 7, Burchar. I, 66, Iuo Iu, 4, 2 Panorm. et u, 100 et 101, Decreti. Ante Callistum Anicetus in epistola ad Gallie etiam episcopos, ex qua est 9, q. 3, c. 5 et 6, Burchar. I, 63, Iuo Iu, 4, 1 Panorm. et u, 54, Decreti. Post hos uerba Callisti repetit Lucius papa ad episcopos Gallie et Hispanie, et huius capitis uerba fere eadem conscribit. uide infra cap. 43. Exstat hoc etiam caput in cap. lib. uII, cap. 146; in additis pars etiam hec exstat lib. uII, cap. 106.

 Nec reliquorum aliquis episcoporum, etc. Confirmatur hec sententia uerbis concilii Carthaginensis Iu, c. 23, ex quo est 15, q. 7, c. 6, Burch. lib. I, c. 114, Iuo parte u, c. 214 Decreti. Item sententia est non dissimilis concil. Hispalen. II, c. 6, ex quo sunt c. 1, et c. ult. 15, q. 7, non recte a Demochare edita, et a Contio itidem conniuente. Adde ex Nicolai epist. ad Mich. imper. c. 8, d. 21, in quo prestolandum pro postulandum mutari potest, aut ut uaria lectio scribit. uide capitul. d. c. 146.

CAP. Xu. Primo semper uita, etc. Hac de re dictum est c. 4. Hec uerba esse uidentur Stephani pape epist. 2, et Felicis II epist. 1, c. 13. uidendus Clemens lib. II, c. 41 Constit. apostolorum.

CAP. XuI. Ii qui non sunt bone conuersationis, etc. Multorum pontificum est iis de rebus decretum. Primus Anacletus laudandus est epist. 1, qui etiam  Clementis testimonio utitur cum collegis suis, quamuis Clementis uerba ubi sint ignoremus. Exstat apud Grat. 3, q. 4, c. 2, et Iuo. Iu, 7, 8 Panor. Secundus Pius ep. 1 ex qua est 6, q. 1, c. 9, Iuo Iu, 5, 7 Panor. et 5, 243 Decreti, et 3, q. 4, c. 3. Tertius Callistus, cuius uerba hec esse uidentur ab Adriano relata epist. 2 ad episcopos Gallie, ex qua est 2, q. 7, c. 18; Burchar. lib. I, c. 171, Iuo Iu, 7, 5, ex Felicis epist. 2 de qua supra c. 5, them. 5; idem Iuo parte u, c. 289 Decreti. Ex hac epistola Callisti, cuius etiam uerba sunt c. 96 concil. Carthag. Iu repetita, non omnia tamen ea que apud Grat. exstant. Quartus Pontianus ep. 2 cuius est 3, q. 5, c. 4, mendose editum, rectius Ansel. lib. III, c. 16, refert. Quintus Fabianus ep. 1, quam in synodo Romana edidisse uidetur, ex qua est 3, q. 4, c. 7, multo latius scriptum ab Anselm. Lucen. lib. III, c. 7; idem Fabianus epist. 2, et latius epist. 3, cuius uerba hec ipsa sunt ab Adriano relata, paucis  exceptis. Eademque uerba repetit Sixtus III in epist. ad Orientales c. 2, cuius uerba refert Anselm. lib. III, cap. 73. Ante Sixtum Stephanus epist. 2 multa ex iis repetit. Mox Felix II epist. 1, c. 11, qui testatur esse hoc ex Niceno concilio. Postremus Pelagius II, epist. 3, cuius est 3, q. 5 c. 6, Anselm. lib. III, c. 59. Sed et generalis synodus exstat Constantinopolitana c. 6 Grece, cuius pars refertur a Nicolao papa III, epist. ad Mich. imperat. ex qua est 4, q. 1, c. ult. Iuo Iu, 7, 20 Panorm. et XIu, 70 Decreti. Item synodus Chalcedon. c. 21 ex quo est 2, q. 7, c. 49; Anselm. lib. III, cap. 114 siue 115. Postremo uideatur Clemens lib. uII, c. 46, 47 et 53 constitut. apost.

Nec uiles persone, etc. Hac de re Anaclet. ep. 2 unde est 2, q. 7, c. 15, Iuo Iu, 7, 6 Panor. et u, 238 Decreti; Ansel. III, 31. Deusdedit cap. 4 nonnulla refert. Euaristus quoque ep. 2 ex qua est 2, q. 7, c. 1; Iuo Iu, 5, 8 Panor. et plenius parte u, cap. 240 Decreti, et Anselm. lib. III, c. 12. Callistus,  Fabianus et Sixtus III ubi supra. Ansel. III, 73.

CAP. XuII. Ii qui in aliquibus criminibus, etc. Hec Fabiani pape sunt epist. 3, et Sixti III in epist. ad orientales episcopos cap. 2, Anselm. III, 73. De eadem re alii permulti conscripserunt. Principio Clemens ep. 1, qui Petri magistri uerba refert, ex qua est 6, q. 1, c. 1, Anselm. III, c. 1. Clementi proximus Anacletus epist. 2 ex qua est 2, q. 7, cap. 15, et 6, q. 1, cap. 1. Tertius Callistus epist. 1 ex qua est 2, q. 7, cap. 18. Quartus Pontianus epist. 1 et 2. Quintus Fabianus epist. 1 ex qua est 6, q. 1, cap. 4, et epist. 2 ex qua est caput 3 eiusdem questionis. Sextus Eutychianus epist. 2 in synodo Romana, ex qua Iuo parte uI, cap. 332 et 333, Decreti plura sumpsit quam Gratianus 2, q. 8, c. 3, et 3, q. 4, cap. 11. Add. Iuo Iu, 8, 8 Panorm. Anselmus III, 25. Septimus Eusebius epist. 3 cum synodo ex qua est 3, q. 5, c. 9, sed Burchar. lib. XIX, c. 4 ex concilio  apud Theodonis uillam c. 3, at Ansel. III, 19 ex Eusebio. Octauus Iulius ex epist. 2, c. 33 ex qua est c. 10 eiusdem qu. Anselm. III, 21: est autem id ex Niceno concilio sumptum, ut Iulius affirmat. Nonus Felix II in epistola ad Athanasium et Alexandrinam synodum c. 14, ex qua est 3, q. 5, c. 11, Ansel. III, 62, idem Felix c. 15 eiusdem epist. Postremus Pelagius II epist. 3, cuius uerba plenius in conciliorum libris sunt, quam apud Gratianum 3, q. 5, c. 6, sed Ansel. III, 59 latius retulit. De eadem re exstat c. 6 concilii Carthaginensis II. uide infra c. 63.

CAP. XuIII. Nullus episcopus alterius parochianum, etc. Hec uerba sunt Niceni  concilii cap. 26: attestatur Iulius papa epist. 2, cap. 6, sed desiderantur hec uerba post uerbum iudicare, salua tum in omnibus apostolica auctoritate. Exstat quoque de eadem re caput 16 Niceni concilii Grece et Latine, ex  quo est distinct. 71, cap. 3, Burchar. lib. I, cap. 109, Iuo parte u, cap. 211 Decreti: nec dissimile est cap. 35 Grecis, Latinis 36 apostolorum. Callistus papa epist. 2 latius, ex qua sunt tria Gratiani capita 9, q. 2, Burchar. lib. II, cap. 39, et Iuo parte uI, cap. 140, Decreti, ex decretis Adriani pape cap. 15, Iuo parte u, cap. 100 et 101, et parte XIu, cap. 72 Decreti, ex Callisti epist. Anselm uI, cap. 118, ex epist. Sixti omnibus episcopis cap. 119 et cap. 120 ex Celestino. Gregorius IX sub titulo De parochiis, cap. 3, Adriano pape ascripsit, ut Bernard. Papien. 1 collect. decretal. lib. III, tit. 25, cap. 3. Quod autem Anselm. Lucensis attulit ex Sixto, nos inuenimus in epist. Sixti Minoris 2 ad episcopos Hispaniarum, cuius magna pars totidem uerbis repetita est nomine Felicis Iu ad omnes episcopos. Addamus Siricium papam in epist. 4, cap. 6, et similem Innocentii epist. 2, cap. 7, qui refert hanc fuisse Niceni concilii sententiam. Ex hoc cap. sumpsit Gratianus cap. 2, distinct. 71, Iuo III, 5, 73 Panorm. idem multis  conciliis proditum est, Antiocheno c. 13 et 21 ex quibus sunt 9, q. 2, c. 6 et 7. Burch. lib. I, 71 et 108, Iuo parte u, cap. 176 et 210 ex alia uersione. Sardicensi cap. 15 Grecis, Latinis 18 et 19 apud Gratianum d. 71, c. 1. Huius Sardicensis canonis mentio fit c. 5 concil. Carthag. I et concilii Triburiensis c. 28, Aquisgranensis c. 55, Constantinop. ecumenico c. 2, Grecis 2, et 3 Latinis. Ex quibus est 9, q. 2, c. 8 et 9. Chalcedonensi etiam generali c. 20 ex quo est distinct. 71, c. 4, et ex Anselmi alia editione lib. uII, c. 97, apud quem non male quod Grat. ait, Alterius ciuitatis ecclesiis ordinari, legimus, in alterius ciuitatis ecclesia statutos fieri, quod etiam est in Triburiensi concilio c. 28. , hoc constitui appellatur 21, q. 2, c. 1, quod non ex uII synodo est, sed Constantinopolitana uI, c. 17, apud Grecos, apud quos plura uerba eiusdem canonis exstant, et pro constituti est, . Hactenus Greci.  Hispanas synodos de eadem re laudamus. ualentini concilii c. 6 non solum alienum clericum ordinari uetat, sed ut localem futurum se promittat, iubet. Sic enim residentem appellat. Bracaren. I, c. 26, idem de ordinibus statuit. Addamus ex aliis prouinciis Ecleusis c. 6, Aruernensis c. 10, Cabilon. c. 13, Aquisgran. c. 45 quo referuntur uerba Niceni concilii c. 16, Arausicani I cap. 8 et 9, ueneti c. 10, Aurelianensis III cap. 15. Adde huius collectionis cap. 28, et quod huius capitis esse pars uideatur. Post hec scripta inuenimus concilii Chalcedonensis cap. 3 actionis sexte, ex quo emanauit cap. 20 eiusdem concilii. »Clericos, inquit, in ecclesia constitutos non licere alterius ciuitatis ecclesie deputari, sed manere illic, in qua ministrare deputati sunt«: , . Que uerba sunt cap. 20 Greci, in quo additur tantum, ,  propter dictum tertium caput.

Nullum alterius iudicis, nisi sui sententia teneri, etc. Preter Niceni capitis 26 uerba, refert Iulius ex eadem synodo cap. 34 eiusdem epist. 2. Item Callistus dicta epist. 2. Sixtus II dict. epist. 2. Ante Callistum Zephyrinus epist. 1. Post Callistum Fabianus epist. 3 ex qua est qu. 6, cap. 3. Totidem uerbis Sixtus III cap. 3 epist. ad Orientis episcopos; et ante Sixtum Eusebius epist. 3, ab apostolis et eorum successoribus id esse constitutum ait, cuius uerba refert Burch. lib. I, cap. 165, et Iuo parte u, cap. 275 Decreti. Eorum pontificum uerba nescio quomodo in constitut. Gratiani et aliorum imperatorum leguntur lib. uII, tit. 48, cap. ult. Codic. Iustin. quo Zephyrinus est multis seculis antiquior  legibus seculi ait fuisse constitutum. Eamdem refert totam aperte Greg. lib. II, c. 54, epist. 52 registri. Aniani uerbis uidentur nostri delectati, aut Anianus nostrorum pontificum uerbis  35, lib. Iu, tit. 14, Cod. Theodos. huius them. uerbis utitur. Eadem uerba sunt cap. 14 Magunt. sub Arnulfo, et lib, uII. cap. 308 Capitul.

CAP. XIX. Peregrina iudicia, etc., Hec etiam uerba Niceni concilii sunt cap. 53, ut refert Iulius dicta epist. 2, cap. 16, sed exstant aliorum pontificum Romanorum de eadem re constitutiones, ut Hygini epist. 1, Fabiani epist. 3, et totidem uerbis Sixti tertii epist. singularis cap. 3 ex qua est 3, quest. 6, cap. 12, quamuis Sixti pape solum nomen habeat. Burch. lib. I, cap. 147, ex Fabiani epist. et Iuo. parte u, cap. 260 Decreti, sed parte u, cap. 248, et uI, cap. 331, ex epist. Felicis I ad episcopos Gallie, que secunda est synodo Romano conscripta, de qua diximus cap. 5, Anselm. III, 73, ex Sixti epist. omnibus Orientalibus. Hoc idem repetitur decretum ab Eusebio papa, epist. 3, quasi ab apostolis et succesoribus constitutum, Burch. I, 165, Iuo u, 275, Decreti. uidenda ualentiniani et aliorum constitutio 5 siue 10, tit. 1, lib. IX Cod. Theodosiani. Exstant eadem  uerba lib. uII, cap. 309 Capitul., et in additis cap. 145.

CAP. XX. Nullus episcopus extra suam prouinciam, etc. Hec sunt concilii Niceni uerba cap. 54, ut refert Iulius epist. 2, cap. 17; initio tamen sunt hec uerba: Salua apostolice Ecclesie auctoritate, sine his Burch. uerbis lib. I, cap. 170, Iuo parte u, c. 280 Decreti ex Iulii epist. et Anselm. lib. III, cap. 88, ex Adriani decretis. Hac de re multa a nobis supra scripta sunt. Huius capitis uerba sunt in Capit. lib. 314.

CAP. XXI. Placuit ut nullus seruus, etc. Initium huius capitis multis pontificum decretis probatur. Sed ex Felice minore ad Athanasium cap. 14 uidetur sumptum, qui ex Niceno concilio manasse testatur. Ex Felice Grat. 3, q. 5, c. 11, et Anselm. lib. III, cap. 62. Eadem est sententia concilii Carthag. uII cap. 2, cuius pars refertur a Grat. 4, q. 1, cap. 1. Grecis est cap. 130 siue 129, Latinis Africani concilii  c. 96, Iuo XuI parte, cap. 64, Decreti. Plenius Rabanus cap. 1 penitentium. Cetera que Grat. refert sunt ex cap. 1 eiusdem Carthag. concilii uII siue Africani, 95 Latinis, Grecis c. 179 siue 178, Iuo Iu. 7, 19 Panorm. et XIu, 69, Decreti. De libertis tantum prohibendis, Toletani Iu c. 67 et 75 statutum est. De infamibus Clemens papa epist 1 ex qua est 6, q. 1, c. 5, Anselm. III, cap. 1. Item Pontianus papa epist. 1 de seruis, siue non ingenuis. Fabian. epist. 2 ex apostolorum siue successorum constitutionibus, et epist. 3, et totidem uerbis Sixtus III epist. sing. cap. 2, De seruis libertis, et infamibus. Stephanus papa epist. 2 ex qua est 3, q. 5, c. 8; Anselm. lib. III, cap. 18, idemque epist. 1 latius de infamibus, et ceteris breuiter, ex qua sumpsit Grat. 6, q. 1, cap. 17; Burch. lib. I, c. 173; Iuo Iu, 7, 14 Panorm. et u, 291, Decreti; Anselm. III, 5. De infamibus Felix cum 70 episcopis epist. 2, et Eutychianus in synodo epist. 2 ex qua est 3, q. 4, cap.  11; Iuo Iu, 88 Panorm. Anselm. III, 25. Addo Eusebium epist. 1, et epist. 3, ex qua sumptum est 3, qu. 5, cap. 9; Anselm. lib. III, cap. 19, Siluestrum in synodo Romana, ex qua est 2, q. 4, cap. 2; Iuo Iu, 8, 7 Panorm. et uI, 334 Decreti. Iulius quoque papa idem de infamibus et aliis in Nicena synodo statutum esse ait epist. 2, cap. 33 ex quo est 3, qu. 5, c. 10 Ansel. III, c. 21. De eisdem Damasus epist. 3 ex qua sumpsit Grat. 2, q. 7, cap. 39 et 51; plenius Burch. I, 172; Iuo Iu, 8, 4 Panorm. et u, 290 Decreti. Pelagius II epist. 3 ex qua est 3, q. 5. c. 6; plenius Anselm. l. III, c. 59, uide in Capitul. lib. uII, c. 437.

Omnes uero infames, etc. Adrianus papa apud Grat. 6, q. 1, cap. 1; Anselm. III, 88, ex decretis Adriani pape. Multa hac de re Callistus epist. 1, Fabianus epist. 1 et 2, ex quibus sunt 6, qu. 1, cap. 2 et 3. Eusebius epist. 1 et 2, et alii supra relati.

 Et omnes qui culpis exigentibus, etc. Hoc Fabianus ait epist. 2, unde Grat. 2, qu. 7, cap. 38; plenius multo Anselm. lib. III, cap. 15; item Damasus epist. 3, ex qua sunt 2, qu. 7, cap. 39 et 51, de quibus supra.

Quoniam sicut maiores, etc. Hac de re dictum est supra cap. 11.

CAP. XXII. Placuit ut nullus episcopus, etc. Hac etiam de re multa scripta sunt cap. 5, them. 7. uidendus Marcellus epist. 2 ex qua est 3, qu. 9, cap. 5, et Damasus ep. 3 ex qua sunt 3, qu. 9. cap. 6 et 7, cuius uerba sunt ex conciliis mutanda; mendosum enim est etiam in Antonianis editionibus, nec extra patriam fiat prouincie, etc., sed scribendum est, nec extra propriam fiat prouinciam. Iuo recte parte uI, cap. 347, Decreti; idem Damasus epist. 6 ex qua est cap. 8. Gratianus qu. Iuo uI, 348 Decreti. uerba ipsa Adriani adhuc alibi non inueni, preter Ansel. III, 88, sed et Iulius epist. 2, c. 31, hoc ipsum recitauit, fortasse  ex Nicena synodo.

CAP. XXIII. Si episcopus accusatus appellauerit, etc. Fabiani sunt hec epist. 3, Sixti III epist. unic. cap. 5. Idem uidetur Nicena synodus decreuisse, cap. 51, ut refert Iulius papa epist. 2, cap. 10; est in Capit. lib. uII, cap. 153 in additis, et in prioribus lib. uII, cap. 315.

CAP. XXIu. Si quis episcopus, presbyter, etc. Hec Caii pape sunt epist. 1, ex qua est pars quedam 2, quest. 7, cap. 75, plene refertur ab Ansel. Lucens. lib. III, cap. 45. Imperfecte ab Iuone Carnot. lib. Iu, tit. 7, cap. 11 Panorm. Sunt eadem uerba a Sixto III, repetita cap. 3, d. epist. apud Grat. ex synodo Romana 2, quest. 7, cap. 50. Mendose autem editum id est, licet recte Demochares addidit Sixti III mentionem, sed non recte omissum est uerbum presbyter, post uerbum episcopus. Contius Democharem est secutus, ut solet. Hec postea uerba inuenimus in constit. 41 Honorii et Theodosii lib. XuI, tit. 2. Cod. Theodos., quomodo hec in pontificias constitutiones  inserta sint ignoramus. Sunt etiam hec uerba in Capitul. lib. uII, cap. 438.

Si quis uero huiusmodi, etc. Adde preter supra scripta, Stephani pape epist. 1 ex qua est 6, quest. 2, cap. 17, de quo dictum est cap. 19. uide concilii Eliberitani cap. 75, Arelat. I capit. 14, Arelat. II cap. 24, in quo refertur magne synodi decretum, hoc est, Niceni concilii, ex quo est 3, quest. 10. cap. 2. uide Brachar. II cap. 8, ex quo est 2, q. 4, cap. 1. Burch. II 202, Iuo. Iu, 8, 13 Panorm. et uI, 276, Decreti. De pena talionis dictum est supra c. 7. uide cap. 38.

CAP. XXu. Nullus archiepiscoporum, nisi qui primas, etc. Hec sententia est concilii Niceni cap. 47, ut refert Iulius papa epist. 2, cap. 12, sed et primates fuisse in eodem concilio distinctos et enumeratos testantur Athanasius et Alexandrina synodus in epist. ad Felicem II, idemque Felix ad eosdem cap. 12. Refert etiam Burch. lib. I, cap. 163 et Iuo parte u, c. 273,  Decreti. Exstant hodie cap. 6 et 7 concil. Niceni, quibus patriarchis uidetur honos habitus, Romano, Alexandrino, Antiocheno, et Hierosolymitano. Ex iis apud Grat. dist. 65, cap. 6 et 7, Anselm. lib. Iu, cap. 4, uidetur cap. 6 interpretatio in Chalced. synodi actione 16, sed antiquior mentio exstat in Clementis et Anacleti epistolis, quibus mira quedam referuntur mihi ualde ignota, fuisse aliquando apud ethnicos archiflamines, siue primos flamines, et primos quosdam legis doctores. Sic enim est in epist. 1 Clementis ad Iacobum fratrem Domini, et in eisdem urbibus, a Petro apostolo accepisse, ut primates uel patriarche constituerentur episcoporum. At in quibus alii minores archiflamines essent, illic archiepiscopos constitui; in singulis aliis urbibus singulos episcopos. Hec Grat. dist. 80, cap. 2, Burchard. lib. I, cap. 155, et Anselm. libro uI, cap. 105. Nec minor nascitur admiratio ex uerbis Anacleti epist. 2: »Prouincie multo ante Christi aduentum tempore diuise  maxima ex parte,« etc., in cap. sunt prouinciarum, ubi dudum primates legis seculi erant, etc., qui ad aulam imperatoris uel regum confugere non poterant, etc., patriarchas uel primates esse iusserunt. Relique metropolitane ciuitates, que minores iudices habebant, licet maiores comitibus siue comitatibus essent, haberent metropolitanos suos, etc., patriarchas uel primates esse iusserunt. Hec etiam refert Grat. dist. 99, cap. 1, Anselmus lib. uI, cap. 106, Iuo Iu, 3, 1 Panorm. et u, 53, Decreti. Idem Anacletus, epist. 3 tomum se ait hac de re conscripsisse, in quo enumerat primas ciuitates que a sanctis apostolis et a beato Clemente, siue ab ipso primates predicatores acceperant. Mox in communi nomine gentium et Christianorum in his rebus refert. Mox de tribus primis sedibus, siue ecclesiis, Romana, Alexandrina, et Antiochena, notiora conscripsit. In his omnibus que aut subdititia sunt, aut ita obscura ut nullam utilitatem afferant, in ea sententia sum, ut cupiam ex Gratiani  Decreto tolli, ut alia pleraque, que magis lectores perturbant quam docent. Multorum enim capitum lectione in eo lib. non releuamur, sed oneramur, quibus facile carere potuimus. Sed nos cetera persequamur. Ex hac tertia Anacleti epist. Grat. tum alia, tum c. 2, sumpsit dist. 22. Latius, qua de re agimus, Burch. lib. I, cap. 159 et 178, et Iuo parte u, cap. 269 Decreti. Tertius hac de re constituit Anicetus in epist. ad Ecclesias Gallie, ex qua est 99, dist. cap. 2, Iuo Iu, 4, 1 Panor. et u, 54, Decreti. Quartus Stephanus epist. 2, hic Lucinus nescio quomodo appellatur a Grat. dist. 80, cap. 1. Demochares recte errorem notauit. Anselm. lib. uI, cap. 109 Lucium appellat. uide etiam in Capitul. lib. uII, cap. 439.

Aut princeps sacerdotum, aut summus sacerdos, etc. Hec sunt ex concil. Carthag. III c. 26, Africani c. 6 Latinis, Grecis cap. 39 ex quo est apud Grat. dist. 99, cap. 3. Burch. lib. I, cap. 3; Iuo parte III, cap. 57, Decreti. Cresconius cap. 253 refert ex Carthag. tit. 6.

 CAP. XXuI. Iudicantem oportet cuncta rimari, etc. Hec uerba sunt Eleutheri in epist. ad ecclesias Gallie, ex qua est 30, q. 5, cap. ult. Burch. lib. XuI, cap. 30, Iuo Iu, 9, 3, et Iu, 11 12 et 13 Panorm.; idem plenius parte uI, cap. 316 et 317, Decreti. Totidem uerbis Iulius epist. 2, cap. 31. uide pulchram admonitionem Clementis lib. II, cap. 41 constit. apost. et Euaristum epist. 2, ex qua est 2, q. 1, cap. 20; Burch. lib. II, cap. IX; Iuo Iu Panor. Postea inueni hec esse Constantini uerba in constit. 1, lib. II, tit. 18, Cod. Theodos. ex qua est c. 9, lib. III, titul. 1, Cod. Iustin. eadem exstant in Cap. lib. u, cap. 246.

CAP. XXuII. Sunt nonnulli qui indiscussos, etc. Exstant hec l. uII, cap. 330 capitul. et in concil. Hispalensi II c. 6 ex quo est 15, q. 7, cap. 1 et ult.

Quandocunque aliquis episcoporum criminatur, etc. Hac de re sepius dictum est atque dicitur, licet non  eisdem uerbis: uide cap. 74 apostolorum; Constantin. 6; Antiochenum 15, ex quo est 6, q. 4, cap. 5; Martin. Bracaren. c. 13; Eleutherium in epist. ad ecclesias Gallie; Fabianum epist. 3, ex qua est 3, q. 6, cap. 1, 2, 3 et ult. et totidem uerbis; Sixtum III epist. unic. cap. 3, ex quo Ansel. lib. III, cap. 83; Stephanum epist. 2; Marcellum epist. 1; Felicem II epist. 1; Innocentium epist. 2, cap. 3, ex quo est. 11, qu. 1, cap. 27 de quo alibi diximus cap. 9. Hec uerba exstant in Capitul. dist. cap. 330.

CAP. XXuIII. Si clericus uel laicus habuerit causam, etc. uide c. 9 concil. Chalced. ex quo est 11, qu. 1, c. 47; Iuo parte uI, c. 360 Decreti latius quam c. 228; et Burch, lib. II, cap. 183; et Greg. IX tit. De foro competenti cap. 1; uide Damasum ep. 3; Innocentium epist. 2, c. 3 ex quo sunt 11, qu. 1, cap 27, a Demochare non repertum; et 3, qu. 6, cap. 14; Anselm. l. II, cap. 531. Isidorus in prologo conciliorum;  eadem exstant in Capitul. lib. uII, cap. 321.

Quod si aduersus eiusdem prouincie metrop., etc. Hac de re dictum est cap. 6; addo Clementem ep. 1 ex qua est dist. 80, cap. 2; Burch. I, 155; Anselm. uI, 105, et Anicetum in ep. ad Gallie ecclesias, ex qua sunt 99, cap. 2, et 9, q. 3, cap. 5 et 6; Burch. plenius lib. I, c. 63, et Iuo Iu, 4, 1, Panor. et u, 54, Decreti. uerbis eisdem utitur Cap. lib. uII, 321.

CAP. XXIX. Si quis episcopus super certis, etc. Hoc sepius repetitur. uide supra cap. 25. Hec uerba exstant in Cap. lib. uII, cap. 104.

CAP. XXX. Si quis episcopus iudicauerit, etc. Hec eadem uerba nondum inueni. Sed uide caput 16, cui hoc caputiungi debuit. Postea reperi eadem uerba cap. 51 concil. Maguntini II, sub Arnulfo imperatore.

CAP. XXXI. Placuit eorum accusandi, etc. Ab iis uerbis in quodam Ansel. lib. et in alio diuersorum pontificum ueronensi Adriani decreta sunt. Sed falsum  est. Adriano ascribit Grat. hoc c. 2, q. 7, c. 53, in quo malo intercidi scribi quam interdici. Demochares notat Stephanum papam ep. 2 id decreuisse, sed certe non eadem uerba sunt, licet pars eorum in epist. sit. Mortuos autem magis criminosos quam monachos, ut Grat. putat, intelligo. Intercidi quoque habet Anselm. lib. III, cap. 88 ueronen. liber. Apud Eusebium epist. 3 uocem funestam criminosorum intercidi scriptum est, ex ea est 3, q. 5, cap. 9; Burch, III, 19. Cur autem mortui dicantur criminosi, explicat Meltiades papa in epist. ad Hispanie episcopos. At Pelagius II utrosque mortuos appellat, et criminum reos, et monachos epist. 3, ex qua sunt 3, q. 5, cap. 2, et 2, qu. 7, cap. 54. Anselm. plenius lib. III, cap. 59, De seruis et familiaribus, in Arcadii et Honorii 20 constitut. lib. uI, tit. 1, Codicis Iustiniani, uocem funestam amputari potius, quam audiri oportere; cuius etiam uerba refert. Grat. 3, qu. 11, cap. ult. Sed pro amputari, intercidi scribit. Intercidi funestam  uocem scriptum etiam est in epist. 1 Siluerii pape. Apud Iuonem parte XuI, cap. 332 Decreti ex capitularibus cap. 440, uocem funestam potius intercidi quam audiri oportet; eadem uerba sunt lib. IX, tit. 6, constit. 3 Codicis Theodos. in Aniani libro. Est constitutio 2, tit. 3, et Anian. interpretatur exstingui. Sed ut beatus Greg. lib. II, epist. 52, registri refert eamdem constitutionem, et uerbo interdici utitur. Sed ego mendosos arbitror eorum libros qui ita scribunt. In Capitul. lib. uII, cap. 322, et intercidi, et cap. 440.

CAP. XXXII. Placuit ut accusatus, etc. Hac de re scriptum fuerat cap. 8; exstat in Capitul. lib. uII, cap. 313, et in additis cap. 317.

CAP. XXXIII. Non est credendum contra alios, etc. Hec uerba refert Grat. ex decreto Adriani 3, q. 11, cap. 3, eadem sententia fuit concilii Niceni cap. 55, ut refert beatus Iulius papa ep. 2, cap. 18, ex quo est 15; qu. 5, cap. ult. ubi Grat. miscuit exceptionem, preterquam de crimine lese maiestatis. Eam  non habet Iuo Iu, 7, 17 Panorm. nec parte u, cap. 288, Decreti, ubi Dionysii uerba referuntur Seuero cepiscopo, hoc est epist. 2, pro cepiscopo fortasse Cordube episcopo scribendum est, ut ex ea apparet; sed huius capitis uerba latius posuit Stephanus papa epist. 2, ex qua est 8, q. 11, cap. 1; Burch. I, 164; Iuo Iu, 7, 15 Panorm. et u, 274 Decreti. Anselm. 3, 71. uidentur autem esse uerba mutata, si tempora paterentur  , ex const. 10 ualentiniani, et aliorum imper. lib. IX, tit. 1, Cod. Iustin. quem refert. Grat. eadem qu. cap. 2; nomina imperatorum recte Contius, male Demochares edidit. Aniani autem eadem uerba sunt lib. IX, tit. 1, const. 7, Codic. Theodos. 4, a quo integro lib. est constit. 12. uideatur etiam Eusebii epist. 1 mendose relata a Grat. 5, qu. 5, cap. 4, nam pro rigorosus tortor, religiosus est, et pro corpora soluuntur, corpora subiiciuntur. Ansel. III, 26,  plenius eam ep. refert, et religiosus terror, ac corpora soluuntur habet, sed hi ut conciliorum scriptura placet, ita in uerbis Eusebii nescio quid mendi latere uidetur. uide infra cap. 64. Huius cap. uerba exstant in c. lib. uII, c. 324.

CAP. XXXIu. Si quis iudicem aduersum, etc. Prior huius capitis pars constat Fabiani uerbis ep. 3, ex qua est 2, qu. 6, cap. 21; Burch. 148; Anselm. II, 10, paucis immutatis; Iuo Iu, 12, 1 Panor. et part. IX, cap. 261, Decreti, totidem uerbis quot Fabianus, Sixtus III ut solet ep. sing. cap. 3; Ansel. 3, 73; antiquior Sixto Felix cum. 70 episcopis epist. 2, ut diximus, cap. 5 them. ult.

CAP. XXXu. Clericus siue laicus, etc. Hec ut Adriani uerba refert Grat. 11, cap. 49; Anselm. III, 88, et liber ueronen. Non dissimilia sunt uerbis concilii Niceni, que refert Iulius ep. 2, cap. 29, et que cap. 8 scripsimus. Adde Fabian. epist. 3 ex qua est 3, quest. 6, cap. 2, Sixtum III totidem uerbis  cap. 3 epist. sing. Anselm. III, 73. uidendus etiam Damas. epist. 3 ex qua est 3, qu. 9, cap. 7, de quo antea diximus. Hoc est caput 4 Adriani in lib. Populeti; exstat hoc etiam c. in capitul. lib. uII, cap. 332.

CAP. XXXuI. Appellantem non debet, etc. De carcere Damasus ep. 3; sed Fabian. epist. 3, et Sixtus III epist. unic. cap. 3, cetera scribunt. Ex Fabiani epist. Grat. 2, q. 6, cap. 1 et 7, et 20, et 21; sed carceris uerbum Damasi est et Adriani, non ceterorum. Id non habet Burch. I, 148, neque Iuo Iu, 12, 1 Panor. et u, 261 Decreti; neque Ansel. II, 16, qui omnes ex Fabiani ep. idem ex Sixto lib. III, cap. 73, et c. 88, ex decretis Adriani, in quo solo carceris mentio fit. Quod in fine dicitur, de appellatione eius qui ad supplicium ducitur, non uidetur pontificii iuris esse, sed ex iure ciuili arreptum, et in suprascriptis epist. insertum. Postea incidi in Aniani interpretationem constitutionum Cod. Theodos., et in eis hec fere omnia inueni lib. XI, tit. 8, constit. 1,  2 et 3 Constantini imperatoris, siue 30 tit. constit. 2 et 15 Constantini, et 20 Constantii in integro libro, uidenda constit. 12 sub titul. De appel. lib. uII Cod. Iustin. Huius capitis uerba leguntur in capit. lib. uII, cap. 333, et in aliis uerbis eadem sententia lib. II, cap. 251, et in additis cap. 106.

CAP. XXXuII-XXXuIII. In criminalibus, etc. Grat. Adriano pape ascribit 5, q. 3, cap. 2; Iuo Adriani cap. 1, lib. Iu, tit. 7; c. 4 Panor. Ansel. III, 88, ex decretis Adriani, ut dictum est supra hac de re in calce capitis 5. Hoc est cap. 1 Adriani in libro Populeti.

CAP. XXXIX. Constitutiones contra canones, etc. Hec uerba Grat. Felicis pape esse ait, dist. 10, cap. 4; at Burch. concil. Triburien. cap. 10, et Iuo parte u, cap. 38, Decreti ex epist. Adriani pape tradita Ingilramno Mediomatricis urbis episcopo cap. 38, sed parte XuI, cap. 10, ut Burch. licet in marg. sit ex Capitulis Adriani pape. Deusdedit parte I: Adrianus Agilramo; et alibi: ad Gilrammum episcopum;  et parte III, Adrianus Agilrammo episcopo. In uerbis idem etiam differt a ceteris. Sic enim utrobique est: »Constitutiones contra sancta decreta Romanorum presulum nullius sint momenti.« Anselm. 3, 88, ex decretis Adriani, et lib. ueronen. uidenda epist. 1 Callisti, ex qua est 11, q. 3, c. 89, apud Grat. et Ans. III, 86, ambo uerba omittunt a nobis referenda: »Nulli imperatori, uel cuiquam pietatem custodienti, licet aliquid contra mandata diuina presumere.« Addit Marcellinus ep. 2: »nec quiquam quod euangelicis, propheticisque et apostolicis regulis deuiet, agere. Iniunctum enim iudicium,« etc., ut Callistus. His omnibus uerbis utitur Symmachus in synodo Romana sexta, ex qua est dist. 10, cap. 2. Plenius Burch. lib. Xu, cap. 8, ex decretis Adriani pape cap. 16, sed scribo cap. 36. Iuo II, 12, 4 Panorm. ex 8 synodo Symmachi et parte Iu, cap. 231, Decreti ex sexta synodo Symmachi, sed parte XuI, cap. 9 ex concil. Adriani pape cap. 16 uel, ut suspicor,  c. 36. Deusdedit d. parte I sancti Dei martyres et Romani pontifices Callistus et Marcellinus, nec non Symmachus et Adrianus uno ore sanxerunt idem dicta parte tertia. uerba horum pontificum in calce huius collectionis, licet non omnia, referuntur. uide c. 70. Adde constit. ualentiniani et Marciani 12, sub titul. De sacros. eccles., lib. I, Cod. Iustin. et epistolam Damasi ad Aurelium Carthagin. positam initio conciliorum, que plerisque suspecta est, ut alie nonnulle antiquiorum Damaso pontificum. In lib. Populeti, hoc est cap. 2, Adriani his uerbis: »Constitutiones contra decreta sacrosancta Romanorum presulum nullius sint momenti.« Et alibi post uerba cap. 70: »Nec quidquam quod contra euangelicam, et propheticam, aut apostolicam doctrinam, constitutionemque eorum siue sanctorum Patrum actum fuerit, omnimode quassabitur [uel cassabitur].« Huius capitis uerba exstant in Capit. lib. uII, c. 346, Adriani Angilramno episcopo: »Constitutiones contra  sancta decreta Rom. presulum nullius sint momenti.«

CAP. XL. In clericorum, etc. Hec uerba Adriani pape esse refert Grat. 11, qu. 1, cap. 50; Deusdedit part. III Adriani in registro; Anselm. III, 88, ex decretis Adriani, et liber ueronen. duobus locis. Hec etiam uidentur esse sumpta ex Niceno concilio, ut testatur Iulius epist. 2, cap. 6 et 34, ut dictum est c. 16. uerba autem Zephyrini uidentur prius fuisse epist. 1, et Eusebii epist. 3, mox Iulii dicto cap. 34. Exstant in capitul. lib. uII, cap. 347.

CAP. XLI. Omnis qui falsa, etc. Hec etiam ut Adriani uerba refert Grat. 5, qu. 6, cap. 1. Anselm. III, 88, et liber ueronen. uide cap. 22, them. 1. Adde Fabian. epist. 2, ex qua est 3, qu. 1, cap. 6, et 11, qu. 1, cap. 32, Ansel. uII, cap. 159, Deusdedit cap. 4. uidendum autem quid illud sit, curie tradatur, cui omnibus diebus uite sue seruiat. Quid enim Fabiani tempore  curia ad pontifices pertinet? Auget suspicionem  alterius esse uerba, quod Augustini uerba in ea referuntur ex Enchiridio cap. 79, sed potuit August. uerbis Fabiani uti, tacito eius nomine. Curie mentio fit in epist. 2 Stephani, ex qua est 3, qu. 4, c. 8. Deusdedit cap. 4 , et in epist. 2 Pii pape, ex qua est 11, qu. 1, cap. 19; Anselm. uIII, 17. Hoc est caput 3 Adriani in lib. Populeti, uerba huius cap. inuenies in Capitul. lib uI, cap. 277, et libro uII, cap. 348 et 197.

CAP. XLII. Ut prouincialis synodus retractetur, etc. Hoc caput Niceni concilii fuisse dicitur cap. 58, ut refert Iulius in ea quam sepe commemoramus, epist. ad Orientis episcopos cap. 21; sic etiam cap. 19 eiusdem concilii apud eumdem Iulium cap. 2, cuius uerba ut Sixti pape refert Grat. 3, quest. 6, cap. 5; sunt autem ex epist. 1 Sixti II; Burch. lib. I, cap. 144; ex decretis Iulii cap. 18, idem cap. 176; ex decretis uictoris pape cap. 1, cuius exstant eadem uerba epist. 1; Iuo Iu, 12, II, 2 Panor. ex dictis Sixti  pape idem part. u, cap. 257 Decreti, ut Burch. 144; eadem sententia colligitur ex uerbis Marcelli pape epist. 1, ex qua est breue cap. 6, Grat. 2, qu. 6; preclarum Anselm. Lucen. II, cap. 7. Nec dissimile est quod affert Ennodius pro Symmacho papa in synodo Romana, non longe ab iis uerbis que affert Grat. dist. 17, cap. 6, cui capiti Symmachi nomen inscripsit. Antiquius est Sardicense concilium, ex quo sunt Grecis canones 3, 4, 5 et 6, ex quibus sumpsit Grat. 6, qu. 3, cap. ult. et 2, qu. 6, cap. 3, quo loco Demochares ascribit falsum numerum cap. 7. Hos canones Sardicen. concil. Zosimus papa Niceni concilii fuisse testatur in epist. ad Faustinum et alios legatos in concil. Carthag. in quo interfuit beatus Aurel. Augustinus; eadem uerba refert Aurelius, et alii Afri in epist. ad Bonifacium papam. Exstat utraque epist. Grece et Latine; negabant Afri in suis libris inueniri canon. eos Nicenos, sed neque in Attici Constantin., neque in Cyrilli Alexandrini  lib. exstare; quod quamuis uerum esset, nichilominus tamen fuisse; olim potuerunt ab hereticis deleri, ut Iulius, et Felix II, et Athanas. cum Alexandrinis testati sunt. Huius cap. etiam uerba exstant in Cap. lib. uII, cap. 349, et in additis cap. 138.

CAP. XLIII. De iis qui in accusationem, etc. Hac de re diximus cap. 15 in fine; ea de re uerba sunt in additis Capitul. lib. uII, cap. 139.

CAP. XLIu. Si quando in causa capitali, etc. Grat. Adrianum papam his uerbis inscripsit 2, qu. 6, cap. 39, scribendum autem est per procuratores, non exploratores, ut in Antonianis edit. est. Sic enim habet exploratores Ansel. lib. III, cap. 88, ex decretis Adriani. uerba ipsa non uidentur iuris pontificii esse. Dictum est etiam supra de accusatoribus presentibus non semel. Addantur quedam ex concil. Chalcedon. actione 1. Postea inueni Anianum hec scripsisse, cum interpretationem addit ad Pan. lib. u, sentent. tit. 37 siue 39, De reddendis causis appellationum; eadem  exstant in Capitul. lib. uII, cap. 357, et in additis cap. 140.

CAP. XLu. Placuit ut a quibuscunque, etc. Hec sunt Niceni concil. uerba cap. 60, ut testatur Iulius cap. 22, d. epist. ad Orientales; refert Grat. 2, q. 6, cap. 9; eadem fere uerba sunt concilii Carthag. III, cap. 10; Grecis capite 15 concil. Carthag.; refert Iuo Iu, 12, 9 Panorm. uI, 363 Decreti Anselm. ut solet 3, 88, ex decretis Adriani. Non dissimilis sententia exstat apud Cornelium papam epist. 2, non longe a uerbis relatis a Grat. 3, qu. 9, cap. 4; Anselm. III, 57; sed Lucii pape eadem hec uerba sunt epist. sing. ad Gallie et Hispanie episcopos. uidendus Nicolaus papa epist. ad Michelem imp. ex qua plura capita sunt apud Grat. dist. 21, cap. 4, 5, 6, 7, 8 et 9, sed uerba ad hanc rem apta sunt cap. 8, licet non plene relata. uerba huius capitis, paucis exceptis, refert Capit. lib. u, cap. 250, et lib. uII, cap. 121, et in additis cap. 14.

CAP. XLuI. Si quis metropolitanus episcopus, etc.  Hec etiam sunt Niceni concilii cap. 6, ut testatur Iulius, ubi supra capit. 23. Antiquum hac de re exstat caput 34 Grecis, 35 Latinis apostolorum, quod renouari uidetur cap. 9 concilii Antiocheni ex quo est 9, qu. 3, cap. 2, cuius etiam uerba Martinus Bracaren. posuit cap. 4, et apud Grat. e qu. 3, cap. 1, ex concilio Martini pape. Adde Hyginii pape epist. 1, ex qua est cap. 4, e qu. Burchard. lib. I, c. 65, Iuo u, 174 Decreti, ex Callisto episcopis Gallie. Anicetus quidem episcopis Gallie de eadem re apertius scribit. Eius uerba refert Gratianus e. quest. cap. 5 et 6; Burch. lib. I, cap. 63; Iuo Iu, 4, 1 Panorm. et u, 54, Decreti. Latius Callistus epist. 2, ex qua est 9, qu. 3, cap. 7, plenius Burch. lib. I, cap. 66; Iuo Iu, 42 Panorm. et parte u, cap. 100 et 101, Decreti. Totidem uerbis pleraque Lucius papa ad episcopos Hispanie et Gallie. uide supra cap. 14, nos enim eadem utrobique dicimus, ut ipsi pontifices sepius. Huius capitis uerba exstant lib. uII, cap. 358,  et in additis cap. 142.

CAP. XLuII. Quod in laicis, etc. Hec uerba sunt concilii Carth. I, cap. 13, et lib. uII, cap. 16 et 359 capitul. Adrianus papa Ingelramno episcopo.

CAP. XLuIII. Ut laici contemptores canonum, etc. Hec uerba sunt tit. cap. 14 concil. Carthag. I. His uerbis constat cap. 5 Adriani in libro Populeti. Non male hoc esse potest cap. 45 Adriani.

CAP. XLIX. Delatori aut lingua capuletur, etc. Gratianus 5, qu. 6, cap. 5, ex decreto Adriani. Sic etiam Anselm. lib. III, cap. 88, sed non erat Adriani hoc decernere, sed referre quod in codice Theodosiano scriptum fuerat, uel potius in epitome constitutionum Constantini imperatoris lib. X, tit. 1, constit. 1, que in libro integro est constit. 2, tit. 10. Hoc est cap. 6 Adriani in libro Populeti, et in Capitul. lib. uII, cap. 360 exstat.

CAP. L. Qui in alterius famam, etc. Adriani pape nomen Gratianus ascripsit 5, qu. 1, cap. 1, et Anselm.  III, 88; mihi hoc etiam non esse ex pontificio iure uidetur. uide infra capit. 59. Postea inueni apud Iuonem parte XuI, cap. 235, Decreti mistam hanc sententiam cum aliis ex Capitularibus sumptis in eo libro, quo scribuntur constitutiones siue leges regum Francorum, ut Pippini, Caroli, Ludouici, et aliorum; postea in titulos et libros distincte sunt, ut in collectione legum Longobardorum, namque in Capitularibus ordo tantum temporum seruabatur, in posterioribus materia distinguebatur. Hoc est cap. 7 Adriani in lib. Populeti; sed apud Iuonem parte Iu, cap. 49, est cap. 49 Adriani ad Ingelram.; exstat in Capitularibus Benedicti Leuite, et Ansegisi libro uII.

CAP. LI. Si quis iratus crimen, etc. Hec sunt Fabiani uerba epist. 3 ex qua est 2, qu. 3, cap. 5, et De penit. dist. 1, cap. 22, ex canonibus; Iuo Iu, 7, 21 Panorm. et uI, 324, Decreti; Anselm. III, 79. Totidem uerbis Sixtus III ut solet, cap. 3, sing. epist. Eadem uerba inuenio, ut interpretationem constit. 3  imp. Constantini lib. IX, titul. 1, Cod. Theodos. in editione siue collectione Aniani, cuius hec uerba sunt; sub Alarico rege Gothorum prius fuerat constitutio 5; fuit autem Fabianus Constantino multo antiquior, ut pote qui sub Maximino et Gordiano Africano uixit. Sixtus III tempore ualentiani imperatoris. Exstant hec eadem uerba in Capitul. lib. uII, cap. 364.

CAP. LII. Qui crimen obiicit, scribat, etc. Hec uerba mendose refert Gratianus 3, qu. 6, cap. ult. ex decreto Adriani pape, nam pro sciat, scribatur oportet, scribat. Sunt autem Fabiani uerba d. epist. 3, ex qua est 2, qu. 9, cap. 4, et 3, qu. 6, cap. 1, et 2, qu. 3, cap. 3, sed hoc cap. 3 dicitur esse ex decreto Adriani, illud cap. 1 Fabiani, cap. 4 Sixti pape et uerum est etiam uerba Sixti III cap. 4, dist. epist. sing. Burch. lib. XuI, cap. 3, ex consilio Arausicano cap. 4; Iuo Iu, 7, 21 Panorm. ex Fabiano. uide cap. 7. Addamus Hincmari in synodo responsum,  quod in synodo apud sanctum Medardum conscriptum est, ex quo Greg. IX cap. 1. De libelli oblatione, et Grat. 2, qu., 1 cap. 9, utrobique non recte Hincmari nomen est, et Grat. ait cap. 8, eius concilii esse; Burch. II, 197, cap. 9; Iuo uI, 269 Decreti cap. 8; Bernard. Papien. lib. II, tit. 3, cap. 1, collect. 1 Decreti, numerum non addit. Huius capitis uerba sunt in Capitul. lib. uII, cap. 365.

CAP. LIII. Caueant iudices Ecclesie, etc. Hec esse uerba concilii Niceni refert Iulius epist. 2, cap. 24. Fuerunt olim Eleuterii pape in epist. ecclesiis Galliarum missa, ex qua est 3, qu. 9, cap. 2; Burch. lib. XuI, cap 14, ex decretis Adriani pape cap. 4; Iuo parte uI, cap 319, Decretis ex Eleutherio. Item Ansel. lib. III, cap. 28, licet cap. 88, ex decretis Adriani totidem uerbis usus est Felix papa epist. 1, post Nicenum concilium: exstant eadem uerba cap. 30, concil. Carthag. Iu, et in Capitul. lib. uI, cap. 279, et lib. uII, cap. 219.

 CAP. LIu. Eius qui frequenter litigat, etc. Felix II in epist. ad Athanas. et Alexandrinos cap 14 ex quo est apud Grat. 3, q. 5, cap. 11, Ansel. lib. III, cap. 62, ambo Felici pape hec ascribunt, sed Ansel. c. 88 Adriano. Adde concil. Carthag. Iu cap. 58, et Clementem lib. II unde est 3, qu. 5, cap. 4, Ansel. 4, 16; Iulium papam epist. 2, cap. 33, qui id esse ex Nicena synodo testatur. Ex ea epist. est 3, qu. 5, cap. 10; Anselm. III, 21. Hoc est c. 8 Adriani in lib. Populeti.

CAP. Lu. De accusationibus episcoporum Constantinus, etc. Hec partim ex Tripartita Historia sunt, partim ex Rufini uerbis lib. X, cap. 2, Historie Ecclesiastice. Epiphanius Scolasticus lib. II, cap. 2 Historie Tripartite sumpsit ex Sozomeno lib. I, cap. 16, Hec eadem fere uerba refert ex Historia Ecclesiastica Deusdedit cap. 3, Grat. breuiter 11, q. 1, cap. 5 in fine. Item beatus Gregorius lib. Iu, cap 75 registri, ex quo est 11, q. 1, cap. 42. Adde Parisien. concil. lib. III,  cap. 8, et Capitul. lib. u, cap. 163, et lib. uII, cap. 441.

CAP. LuI. Neque presul summus, etc. Antiqua synodus exstat aduersus Marcellinum papam, postea martyrem gloriosum. In ea a 300 episcopis dictum est: »Nemo unquam iudicabit pontificem, nec presul sacerdotem suum, quoniam prima sedes non iudicabitur a quoquam.« Hoc ipsum narrat Nicolaus papa epist. 8 ad Mich. imp. ex qua est distinct. 21, cap. 7, Iuo Iu, 1, 6 Panor. et u, 8 Decreti. Mox altera synodus tempore Siluestri pape cap. ult. »Nemo iudicabit  primam sedem,« etc. Ex eo est 9, qu. 3, cap. 13 Innocentii nomine, et mendose editum utriusque pontificis nomine. Iuo Iu, 1, 5 Panor. Siluestri Anselm. I, 19, rectius Iu, 39. Deusdedit cap. 3 recte hec Adriani uerba Siluestri esse ait in concil. 277 episcoporum, et ex eodem illius capitis 3 uerba minus mendosa refert. Sunt autem Siluestri in Romana synodo. Tertia synodus tempore Sixti tertii, Maximus exconsul dixit: »Non licet  aduersus pontificem dare sententiam.« Alio die Sixtus episcopus dixit: »Non est seruus supra dominum, neque discipulus supra magistrum.« Huius etiam rei mentionem facit idem Nicolaus ubi sup. De eadem re exstat epistola Sixti, in qua dicit se purgasse in synodo, non quia cogeretur: »et criminationes aduersus doctorem nemo recipiat.« Ex hac epist. est 2, qu. 4, cap. 10. Quarta, de Symmacho papa, que est Romana quarta synodus, siue actio; ex ea quedam refert Gratianus distinct. 17, cap. 6, them. 1 Ennodii quoque, defensoris Symmachi, in Romana synodo recitata. Exstant eiusdem sententie etiam apud Grat. IX, quest. 3, cap. 14, Symmachi nomine. Iuo Iu, 1, 7, Panorm., in synodo u Symmachi et parte u, cap. 10 Decreti. Antiquior Symmacho Gelasius fuit; acerrimus sedis apostolice defensor, neque indisertus, ut illa tempora patiebantur. Is in epistola ad Faustum eamdem sententiam tuetur, cuius uerba refert Grat. III, qu. 3, cap. 16. Idem, cap. 10, refert Nicolai ad Mich. epist. uerba, quibus eadem  Gelasii uerba laudantur. In hoc 10 cap. pro Innocentius, Bonifacius scribendus est ex conciliorum libris, et ex Iuone Iu, 1, 10, Panorm., et u, 19, Decreti Gelasii uerba; Anselm., lib. I, cap. 47 et 48, et ut ex diuersis epistola idem lib. II, cap. 16, cap. 24, et plenius lib. XII, cap. 69.

CAP. LuII. Iudex criminosum discutiens, etc. Hec sententia est Niceni concilii, ut testatur Iulius in epistola sepius relata cap. 26. Fuerant prius Zephyrini uerba epist. 1, et Felicis pape epist. 1, ex qua est 2, qu 4, cap. 5. Burch. lib. I, cap. 154, ex Zephyrino et Anselmo lib. III, cap. 65, ex Felice, cap. 66, ex Zephyrino, et cap. 88 ex decretis Adriani; idem elicitur ex epistola Stephani et Africane synodi ad Damasum papam. Adde Sixti secundi epist. cap. 4. Sunt etiam hec Aniani uerba lib. IX, tit. 30, constit. 1 Codicis Thodosiani, siue titul. 40 in integro libro. Mirum autem est uerba Aniani et constitutionis Constantini imperat. usurpari ab antiquioribus  pontificibus. Est autem constit. 16, l. IX, tit. 47, eidem Iustin. Hec ut constant. uerba refert Grat. II, quest. 1, cap. 2; Burch. XuI, 6, ex decretis Adriani pape cap. 2 ; Iuo Iu, 11, 4, Panorm., ex Constantino; Anselm. III, 77, August. episcopo. Hoc est caput 9 Adriani in libro Populeti, exstat in Capitul. lib. uII, cap. 170, et lib. u, cap. 156.

CAP. LuIII. Irritam esse iniustam, etc. Hec etiam uerba sunt Nicene synodi teste Iulio, cap. 27, et Carthag. Iu, cap. 28. Ex quo est XI, qu. 3, cap. 25; est etiam totidem uerbis in epist. 1 Felicis, cuius est III, qu. 6, cap. 11.

CAP. LIX. Ut ne quis dum in ea, etc. Nondum hec ipsa uerba legi, sed Gregoriana epistola exstat ad Bonifacium episcopum, qua, si pestifer morbus, aut mortalitas in ecclesia uel monasteriis irrepserit, quos nec dum tetigit, a loco fugere non debere scriptum est. Eius magna pars ut Gregorii primi ad Augustinum refertur in conciliis, in eisdem ut Gregorii  tertii ad Bonifacium. Exstat etiam Euaristi epist. 2, qua dicitur sine ineuitabili necessitate ecclesiam non esse dimittendam. Ex ea est 7, qu. 1, cap. 11; plenius Burch. lib. I, cap. 76. Iuo parte u, cap. 182 et 201, Decreti; Anselm. lib. uI, cap. 102. Pulcherrima est aduersus episcopos, qui mercenariis committunt oues suas, ut meretrices nutricibus alienis filios suos, epistola Damasi 4, et aduersus uagos clericos ualentini concilii cap. 3, et Maguntini concilii cap. 22, ex Isidoro, ni fallor, sumptum, qui eos hippocentauros appellat lib. II, cap. 3 Officior., quod mendose scriptum est in libris conciliorum. Isidori mentionem facit etiam concil. Triburiense cap. 27. Ad extremum addamus synodi Nicene cap. 16, ex quo est uII, qu. 1, cap. 23, quod ex Carthag. u esse ait Gratianus. Burch. recte lib. II, cap. 98, et Iuo parte uI, cap. 175, Decreti, et Anselm. uII, 95. Niceni capitis uerba refert concil. Aquisgr., cap. 45; id Martin. Bracaren., cap. 34, aliis uerbis edidit.  Adde Tarracon., cap. 11; Hispalen. II, cap. 3; uernen., cap. 12 et 13; Nicen. II, c. 10 ; apud Cresconium, cap. 16, hec uerba legimus, Ut clerici proprias ecclesias non relinquant, in canon. apost., tit. 15 et 16; concilii Chalced. tit. 2; Antiochen. tit. 3; ex decretis pape Leonis tit. 38; Gelasii tit. 23; concilii Carthag. tit. 21 et 22. Postea inueni huius capitis uerba in Capitul. lib. uII, cap. 366.

CAP. LX. Pulsatus ante suum iudicem, etc. Hec sunt Fabiani pape uerba, epist. 3, ex qua est III, quest. 6, c. 3; Burch. XuI, 10, ex decretis Eusebii cap. 20; Iuo Iu, 12, 1, in fine, ex Fabiano, et uI, 323, Decreti. Totidem uerbis Sixtus III, cap. 3, epist. ad orientales episcopos; Anselm., lib. III, c. 73. Hac de re sepius dictum fuerat. Exstant hec uerba in Capitul. lib. uII, cap. 367.

Et ut pulsat, etc. De induciis, preter Fabianum et Sixtum, Eleutherius epist. 1, ex qua est III, qu. 3, c. 3; Iuo Iu, 9, 3, Panorm., et uI, 326, Decreti. Caius  papa in epist. ad Felicem episcopum, cuius magna pars exstat in Leonis epist. ad Leonem Augustum, prope ea uerba que refert Grat. III, qu. 1, cap. 1. Item Marcellus papa, epist, 2; Felix secundus, epist. 1, c. 8, et c. 20, ex quibus sunt III, q. 2, c. 7, et c. 1 et 2; Burch. lib. 1, cap. 180; Iuo Iu, 8, 14, et Iu, 9, 2; Panorm. et u, 296, Decreti. Denique Damasus epist. 3 uidendus, ex qua sunt III, q. 1, cap. 4, et III, qu. 9, cap. 6, 7; Iuo Iu, 1, Panorm., et u, 287, et uI, 347, Decreti.

CAP. LXI. Si quis contra suam professionem, etc. Hec uerba esse uidentur ex concilio Carthagin. II, cap. ult., in quo de laicis nullam uideo mentionem, nec in Grecis quidem uerbis Carthagin., cap. 13, sed neque in ueteri Maffei Latino lib. cap. 12. Anselm., lib. Iu, cap. 88. Huic sententie addidit ex concil. Carthag., cum priores et posteriores essent cum hac inscriptione, ex decretis Adriani pape. Ex hoc cap. 16 Adriani in libro Populeti. uide Capitul.  lib. uII, cap. 158.

CAP. LXII. Si quis episcoporum, etc. Hec uerba sunt concilii Elibertini cap. 75. uide etiam Arelaten. I, cap. 14, et Arelat. II, cap. 24, ex quo est III, qu. 10, cap. 2; id falso a Gratiano Arelaten. III dicitur. In eo mentio fit magne synodi hoc decretum esse, quod de Niceno intelligimus. Adde Bracaren. II, cap. 8, ex quo est II, qu. 4, c. 2. Burch. lib. II, cap. 202, et Sixti tertii epist. singulari, cap. 1, quo narrat damnatum esse Bassum Sixti accusatorem, uiatico non denegato morienti ex benignitate. uide etiam supra cap. 40, legendus Clemens lib. II, cap. 46 et 47, Constitut. apost., hoc est cap. 10 Adriani in lib. Populeti.

CAP. LXIII. Si qui inuenti fuerint, etc. Aliis uerbis, sed non multum dissimilibus Elibertini concil. cap. 52, ex quo est u, qu. 1, cap. ult. Iuo parte Iu, cap. 154, Decreti, ex epist. Adriani pape tradita Ingilramno cap. 62: »Si qui inuenti fuerint libros famosos  legere, excommunicentur.« Ansel., lib. III, c. 88, ex decretis Adriani pape uerba eadem refert que edita sunt in conciliis. ueronensis liber post alia quedam Adriani: »Si qui inuenti fuerint libros famosos et ignotos in ecclesia legere, uel cantare, excommunicentur.« uide supra cap. 48, hoc est cap. 11, Adriani in libro Populeti: huius capitis uerba referuntur in Capitul. lib. uII, c. 3, 68.

CAP. LXIu. Ut nullus episcopus uel infra, etc. Hec uerba refert Grat. 15, qu. 4, cap. ult., ut Adriani pape. Sententia eadem multis conciliis prouincialibus statuta est. uerba ipsa sunt tituli concilii Tarac. I, cap. 4, ex quo est cap. 1, e. q. 4, addit Gratianus aliud cap. »ex concilio apud Ephesum presente rege Henrico,« sed mendosum uerbum est Ephesum; sic enim Burch., lib. XIII, c. 21, ex concilio Esphesfurt, cui interfuit Henricus rex, cap. 2. Iuo, parte Iu, cap. 53, Decreti, ex concilio apud Esphort habito iussu Henrici regis cap. 1; sic alibi Burch., lib. XIII, cap. 27 et 28, eodem nomine utitur Ersphesfurt, et lib. XI,  cap. 77; et idem Iuo, parte XIu, cap. 125, licet, parte Iu, c. 59, Erphot scribat: nomen ipsum barbarum, ut a Bruch. scriptum est, scribamus. Eius oppidi mentio fit in epist. 6 Zacarie pape. Eadem sententia est Matisconensis secundi, cap. 1, in cuius concilii calce exstat de eadem re edictum Guntramni regis: item Arelat. Iu sub Carolo, cap. 16; Turonen. III sub eodem, cap. 40; Maguntini siue Moguntiaci sub eodem, cap. 37; Rhemen. sub eodem, cap. 35. Denique post concilium sextum ecumenicum in collectione incerti concilii, cap. 8, ex libro Gandauensi, quod mihi prouinciale uidetur non multo supra relatis uetustius. Hoc est cap. 12 Adriani in libro Populeti his uerbis: »Nullus episcopus, uel abbas, uel infra prepositus, die Dominico causas seculares agere presumat.«

CAP. LXu. Ut si quis potentum quemlibet, etc. Sumptum ex tit. cap. 11 concilii Toletani primi: ex quo est XXIu, qu. 3, cap. 1; uerba ait et capitul. refert  Ansel. lib. uII, cap. 16: non dissimile est caput 14 concilii Matiscon. II. Hoc est cap. 13 Adriani in libro Populeti.

CAP. LXuI. Ut nullus clericus ab episcopo, etc. Hec uerba sumpta ex titulo concilii Toletani I, cap. 42; de eadem re apostol., cap. 15; exstat, et simile est Antiochenum cap. 3, ex quo est uII, qu. 1, c. 24; Anselm., lib. uII, c. 195; canonum apostolorum auctor Clemens, epist. 1, cuius uerba quedam refert Burch. lib. II, c. 94, et Iuo parte uI, cap. 131, Decreti; idem Clemens epist. 3, in principio, ex qua est XI, qu. 3, c. 11; plura uerba refert Triburien. concil., c. 9, et postea ex eadem epist. sumitur XuI, qu. 1, cap. 41; Burch. II, 93; Iuo II, 123, Decreti; Triburiens. concil., cap. 32. Adde Pium papam, epist. 2, in fine, ex qua est XI, qu. 1, cap. 19; Ansel. uIII, 17. Anterus quoque uidendus in epist. ad episcopos Betice et Toletane prouincie, quamuis suspectum nomen est Toletane prouincie, cum illis temporibus  Toletum oppidum fuerit minus nobile. Sumitur ex ea epist. 11, qu. 3, cap. 14. Denique uideatur Agathensis synodi c. 2, ex quo est distinct. 50; cap. 21, Iuo uI, 366. Adde Anglicani concilii apud Herutfrod. caput 5 . Hoc est caput 14 Adriani in libro Populeti.

CAP. LXuII. Homicide, malefici, fures, etc. Eusebii pape uerba sunt epist. 3, ex qua est III, qu. 5, cap. 9. Burch., lib. XuI, c. 4, ex concilio apud Theodonis uillam, cap. 3, sed Anselm. III, 19, ex Eusebio. Eadem scribit Eutychianus papa, epist. 2, ex qua est II, qu. 8, c. 3. Plenius Iuo parte uI, cap. 332 et 333 Decreti. Eadem uerba refert Felix II, epist. 1, cap. 15, et partem eorum Pelagius secundus, epist. 3, antiquior Clementis epist. 1 ad Iacobum Hierosolymitanum, non metropolitanum, ut Grat. ait uI, qu. 1, c. 5. uidendus Anselm., lib. III, cap. 1. Quod uero de ea epistola controuersia est apud quosdam, incertum relinquimus: antiquam esse nobis constat et multa  ex ea ab aliis relata; et interim, dum non reprobatur a Romana sede, a nobis non reiicitur. Sunt tamen quedam loca in epistola Clementis, que uidentur ab aliis esse adiecta ex libris Recognitionum ipsius Clementis, quos libros ab antiquis Patribus non inuenimus relatos atque receptos, quin potius, ut canones apostolorum, et Clementis itinerarium a Gelasio et Romana synodo notantur, atque apud Gratianum dist. 15, cap. 3. Sed quod ad hoc caput attinet, uideantur que supra dicta sunt sepius, presertim cap. 15 in fine. Postea incidimus in cap. 37 partis X decreti Iuonis, qui hec esse ait ex epistola Adriani tradita Ingilramno Mediomatrice  urbis episcopo, c. 66. Quod si canonis 63 scripturam legissem, magis fuissem delectatus; sed quasi ita scriptum sit, accipiamus: est enim ueluti quinque pedum prescriptio. Hoc est c. 15 Adriani in lib. Populeti: exstat hoc etiam caput in Capitul. lib. uII, cap. 369.

 CAP. LXuIII. Qui crimen intendit, etc. Hec ut Adriani uerba refert Grat. uI, qu. 1. cap. 6, eisque coniungit quedam Siluestri pape uerba, de quibus diximus cap. 68. De hac sententia uidendus cap. 6 Grecus concilii Constantinopolitani textus, et uide supra cap. 31.

CAP. LXIX. Occurrere quisque fidelium, etc. Hec uerba sumpsit Ansel., lib. III, cap. 88, ex decretis Adriani, ut solet: sed Sixti III sunt in epistola ad episcopos Orientis, cap. 5, ante eum Fabiani epist. 3, et Toletani concilii u cap. 2, et Capit. lib. uI, cap. 250, et lib. uII, capite 221.

Libat enim Domino, etc. Gratianus, dist. 86, cap. 3, hanc cum aliis sententiis Ioannis octaui esse ait, et Iuo, parte uI, cap. 185, Decreti, Ioannis octaui ad Ludouicum imp., et addidit uerba quedam a Gratiano relata, dist. 10, cap. 10, ex epist. Ioan. 7 ad eumdem Ludouicum. Sed idem Iuo parte Iu, cap. 230, ut cap. 115. Ab eisdem Gratiano et Ioan. reseruantur alia uerba, negligere cum possis, etc., que Innocentii  esse refert Gratianus dist. 83, cap. 3, et Deusdedit cap. 2; sed alibi Anastasii et Damasi esse ait Gratianus, XXIII, qu. 3, cap. 8. Damasi quidem exstat epist. 3, in cuius calce sunt uerba a Grat. relata. Item hec ipsa, libat Domino, etc., Anselmus lib. XIII, cap. 19, ut Grat. distinct. cap. 8; sed et illa uerba: negligere cum possis, etc., Eleutherii pape sunt in calce epistole ad Gallie Ecclesias. Eadem fere repetit Innocentius III concilio generali Lateran., cap. ult., ad hec ipsa uerba: Libat enim Domino, etc., esse dicti Toletani concilii octaui cap. 2, et Capitul. dictis cap. 250 et 221.

CAP. LXX. Maius periculum est, etc. Hec ubi sint ignoramus, preter Ansel. III, 88, et in libris Conciliorum: tandem reperi in libro uII, cap. 272.

CAP. LXXI. Accusationes aduersus doctorem, etc. Felix II, in epist. ad Athanasium et Alexandrinam synodum in principio Nicene synodi, uerba refert que Grat. affert uI, qu. 1, c. 12; eamdem repetit  idem Felix, c. 20 eiusdem epist.; Burch. lib. I, c. 180; Iuo parte u, c. 296, Decreti. Multis uerbis eadem de re Anacletus. epist. 1, 2, et ex qua 2 est II, qu. 7, c. 15, et dist. 79, c. ult. Iuo Iu, 7, 6, Panorm., et parte u, c. 238, Decreti; Ansel. III, 32; Deusdedit, c. 4; idem Anacletus, epist. 3, ex qua est uI, q. 1, c. 15, et II, q. 7, c. 12; Ansel., III, 11 et 3; Deusdedit, c. 3; Pius, epist. 1, ex qua est uI, q. 1, c. 9; Iuo Iu, 5, 7, Panorm., et u, 243, Decreti. Addamus uerba Sixti III, epist. unica c. 1: criminationes aduersus doctorem nemo recipiat , que uerba Callisti sunt, epist. 1; Burch. I, 135; Iuo u, 234, Decreti: exstat hoc etiam lib. uII, c. 67, Capitul.

CAP. LXXII. Presbyter non aduersus episcopum, etc. Hec sunt uerba Siluestri pape in concilio Romano multorum episcoporum, cap. 3, ex quo est II, qu. 7, cap. 10; Burchard., lib. I, 151; Iuo, parte u, cap. 264, Decreti, et Iu, 8, 7, Panorm. Eadem refert Nicolaus papa in epist. longa ad Michelem imp. et c. 12 concilii  Maguntini II, sub Arnulfo. Eisdem utitur paucis additis Capitul. lib. I, cap. 139.

Et non damnabitur presul, nisi in testibus, etc. Refert hec Gratianus II; qu. 4, c. 2; Burch., I, 151; Iuo Iu, 8, 7, Panorm., et u, 264, et uI, 334, Decreti. Deusdedit, cap. 3. Hoc de omnibus episcopis Zephyrinus prius constituerat epistola 1, ex qua est caput 154, libro I, Burch. Aduersus Marcellinum papam in concilio Sinuesse habito seruatum est; eum numerum testium libram appellabant, fortasse quod tot nummis aureis, qui tunc sextule pondere signarentur, constaret libra: sextula autem est sexta uncie pars. Eadem uerba postea reperi cap. 12 concilii Maguntini sub Arnulfo in Capitul. cap. 139.

Neque presul summus, etc. De iis uerbis diximus cap. 56, et cap. 71. Hec etiam refert Nicolaus in epist. ad Michel. imperat. Eadem sunt dist. cap. 12 Maguntini sub Arnulfo, et in Capitul. capite 139.

Presbyter aut in cardine, etc. Magna uarietas est in  numero testium: nonnulla etiam in aliis uerbis. Quid enim hic in cardine constitutum, alii cardinales, alii utrumque omittunt: item pro diaconus cardinarius, alii cardinales scribunt, alii omittunt: appellabantur autem eo nomine principes siue precipui totius urbis, uel presbyteri, uel diaconi, etiam extra urbem Romam. uidendus Gratianus dist. cap. 2; Iuo Iu, 8, 7, Panorm., et uI, 334, Decreti. Adde concilii Meldensis cap. 34, et uide Leonis IX epist. ad Michel. Constantinop. 312, quo causa addita est cur ita Romani appellentur. Hec etiam uerba sunt d. cap. 12 concilii Magunt. sub Arnulfo, et in Capitulari.

Testes autem sine aliqua, etc. Non uideo cur omiserit et accusatores, quamuis aliqui ea uerba non habeant. Gratianus ea refert dist. cap. 2, ut Siluestri in synodo, et uI, quest. 1, cap. 6, ut Adriani pape post uerba capitis 64. Iuo, ubi supra, ut Siluestri. De eadem re uide Felicis II epist. ad Athanasium et alios, cap. 5. Hec eadem uerba sunt dist. cap. 12, Magunt., et, paucis immutatis, in Capitulari.

 CAP. LXXIII. Testimonium laici, etc. Coniungi etiam potuit accusatio, cum idem Siluester in eadem synodo constituisset: Nullus laicus crimen clerico audeat inferre: quod Gratianus refert II, q. 7, c. 7, et Ludouicus imp., lib. II, tit. 51, de testibus; c. 12, Longobard. aliis uerbis; Burchar., lib. I, c. 151; Iuo Iu, 8, 7, Panorm., et u, 264, Decreti; Anselm., III, 25; coniunxit accusationem cum testimonio Damasus in uita Siluestri, ut Gratian. Idem Grat. XI, q. 1, c. 9, hec uerba refert ordine perturbato: Testimonium clerici aduersus laicum nemo recipiat. Iuo, Iu, 8, 6, Panorm., et uerba Gratiani de accusation. et hec ipsa perturbata refert, ut Anselm. in concilio Romano, c. 14: in tribus editionibus, in epilogo siue epitome, notatur ea uarietas. Mihi Grat. scriptura mendosa uidetur. Neque enim in ea synodo ulla cura est de laicis reis, sed tota uersatur in iudicio de reis clericis. Bernardus  Papien., lib. II, titul. 13, de testibus et attestationibus, c. 1 collect. 1 decretalium, ut in conciliis: »Testimonium laici aduersus clericum nemo suscipiat,« ex concil. Triburien. Legatur de eadem re epistola unica Telesphori omnibus episcopis, ex qua est uI, q. 1, cap. 8; Iuo uI, 314 Decreti; Ansel., plenius, lib. III, cap. 13. Fabiani epist. 2 utrumque continetur, laicos solere ab accusatione repellere clericos, etc., ex ea est II, q. 7, c. 6; Iuo, Iu, 7, 9, Panor., et uI, 320, Decr. De eadem re Stephanus papa, epist. 2, ex qua est apud Gregor. IX, c. 7, de accusat., quo omissa sunt illa uerba, et omnes laici, que omiserat Bernard. Papien., lib. u, tit. 1, cap. 7 collect. 1. Addebat rationem Stephanus: »Nec illi sunt in uestra recipiendi accusatione, qui uos in sua nolunt recipere.« Adde Marcellini epist. 2, ex qua est II, q. 7, c. 3; mendose Marcello inscriptum, tamen Marcelli epist. 2 aliis uerbis idem statuitur. Postremo Eusebius Marcelli successor preclare de  eadem re statuit epist. 1, in principio, ex qua est c. 5, Grat. c. quest., et plenius Anselm. lib. III, c. 26. Huius esse arbitror uerba relata a Grat. in Anacleti c. 14, c. quest., licet Demochares aliud ascripserit in margine eius capitis. Aduersari uidetur iis omnibus c. 24 conc. Epaunen., nisi recte intelligatur: »Laicis contra cuiuslibet gradus clericum, etc., proponendi permittimus potestatem.« Et quamuis de accusatione multi, de testimonio pauci, ex suprascriptis meminerint, regula est ut ad testimonium non admittatur qui ab accusando repellitur, ut c. 4 concil. Carthag. uII, quod idem est Afric., c. 98 Latinis, Grecis 132, siue 151, ex quo est cap. 1. Grat. Iu, q. 2 et 3, Burch., lib. XuI cap. 20, ex conc. Triburien, c. 5; Iuo Iu, 8, 1, ex conc. Carthag. Nicolaus papa, sed parte uI, c. 364, Decreti, recte.

CAP. LXXIu. Nemo enim clericum, etc. Ex eadem synodo Siluestri, cap. 15, Grat. dist. cap. 9, 11, q. 1; Iuo Iu, 8, 6, Panorm.; Ansel. u, 23; Damasus  in Siluestri, et idem in Iulii uita; utrique enim hoc decretum paucis immutatis ascribit. Sed multo antiquior exstat Alexand. pape epist. 1, ex qua est XI, q. 1, c. 15.

CAP. LXXu. Episcopi pontifici, a quo, etc. Hec uerba sunt Marcellini pape in epist. 2. uidenda synodus aduersus Polychronium Hierosolymit. tempore Siluestri pape, quod etiam narratur a Nicolao papa in epistola longa ad Mich. imper.

CAP. LXXuI. Non licet imperatori, etc. Hec uerba sunt Callisti pape, epist. 1, in fine, et Marcellini pape, epist. 2, in fine, et Symmachi pape in synodo Romana, actione 6, ex qua est dist. 10, c. 2. Burch. lib. Xu, c. 8, ex decretis Adriani pape, c. 16; Iuo, II, 12, 4, Panorm., ex uIII synodo Symmachi, et parte Iu, c. 231, Decreti, ex uI synodo Symmachi sed parte XuI, c. 9, ex concil. Adriani pape, c. 16. Et autem uarietas in Adriani uerbis relatis a Burch. et Iuone, et his, de quibus agimus que in conciliis  leguntur. Anselm., lib. III, c. 88, ex decretis Adriani pape, eadem uerba refert que in conciliis sunt. Deusdedit, c. 1, et 3, refert Callisti, Marcellini, Symmachi et Adriani uerba, que Burch. et Iuo. uide c. 37. Ex lib. Populeti. Adrianus papa. Non licet, etc. contra mandata Diuinitatis presumere, uel obuiando agere. Huius cap. uerba exstant in Capitul. lib. u, c. 218.

CAP. LXXuII. Prouidendum est ne in aliquo, etc. Hec tantum leguntur in Conciliis et apud Anselm., lib. III, c. 88, non sunt in libro Populeti.

CAP. LXXuIII. Iniustum iudicium et definitio, etc. Hec omnes referunt, Callistus, Marcellinus, Symmachus et Burchar. et Iuo parte XuI, cap. 9, Decreti. Gratianus XI, q. 3, c. 89 ex Callisto; Deusdedit c. 1 et 3; Anselmus lib. III, c. 86 ex Callisto, et c. 88 ex Adriano: hec sunt in lib. Populeti ut Adriani pape; exstant etiam in Capit. d. lib. u, c. 251.

CAP. LXXIX. Sic odit Deus eos, qui aduersus Patres  armantur, etc. Hec uerba sunt Alexandri pape epist. 1 et Stephani pape epist. 2 prope finem, et Eusebii epist. 1 non longe a principio. Sententia eadem est Niceni concilii c. 41, ut refert Iulius papa epist. 2 c. 10. Adde Telesphorum papam in epistola ad omnes episcopos, ex qua est 6, q. 1, cap. 8. Iuo uI, 314 et 315, Decreti; Anselm. III, 13; Fabianus de eadem re epist. 2 . Stephanus quoque de quo supra, epist. 1, ex qua est 7, q. 6, c. 17. Burch. I, 173; Iuo Iu, 7, 14, Panor. et u, 291, Decreti. Ansel. III, 5. Denique Pelagius II, epist. 1, in fine eisdem fere uerbis utitur c. 17. »Qui iudicis obtinet preconem sicut accusator quidquam non debet prosequi.« Exstant hec uerba in Capit. lib. uII, cap. 374.

CAP. LXXX. Item generali decreto constituimus, etc. Grat. 75, q. 1, cap. 11, Adriani pape esse ait, et de suo addit post uerbum Regum et episcoporum;  ea non habet Anselm. lib. III, c. 88, nec lib. Iu, c. 40, ubi ait esse hoc caput 48, ex decretis Adriani pape; idem tamen lib. XuII, de excommunicatione, quia aliis est liber undecimus, c. 2, ea uerba et episcoporum habet, non habet Deusdedit c. 1, ex Adriani ad Gilram episcopum c. 48 [Forte 68], nec cap. 3 et 4 ex Adriano Agilrammo episcopo, neque in lib. ueron. in quo est Adriano Geliano episcopo. Hoc est cap. 18, Adriani in lib. Populeti. His uerbis, Generali, etc.: »Quicunque regum seu episcoporum, uel potentium deinceps Romanor. pontificum decretorum censuram in quocunque crediderit uel permiserit uiolandam.« At in Capitul. lib. uI, c. 249, huius constitutionis forma seruetur ut exsecrandum, etc. Item Adr. papa: Generali, etc. Regum seu episcoporum, etc.

Hec finis est collectionis Adriani nomine edite, in quo ordo aliquis et methodus desideratur: res ipse fere omnes preclare sunt, et ab antiquis Patribus constitute, ut aliquis esset litium et accusationum modus  ac finis.





OBSERuATIO P. ANTONII PAGI Ad annum Christi 786, n. 3 et 4.

In editione ueneta Conciliorum 80 canones Adriani pape cum hoc titulo representantur: »E Grecis et Latinis canonibus et synodis Romanis, atque decretis presulum ac principum Romanorum, hec capitula sparsim collecta sunt, et Ingilramno Mediomatrice urbis episcopo, Rome a beato papa Adriano tradita sub die XIII Kalend. Octobr. Indict. XI, quando pro sui negotii causa agebatur.« Idem habetur in posterioribus editionibus Conc., nisi quod loco indict. XI, legitur indict. IX, quam retinuit Baronius, qui ideo perperam de iis currenti anno egit; cum mense Septembri decima indictio initium sumpserit. Capitula ista Adriano pape euo Hincmari Rhemensis archiepiscopi iam tribuebantur, ut liquet ex opusculo aduersus Hincmarum Laudunensem episcopum  c. 24. Quia tamen uetusti aliqui codices mss. predicta capitula non ab Adriano papa, sed ab ipsomet Ingilramno uel Angelramno Metensi episcopo collecta, et Adriano pape oblata tradunt, hinc hodie aliqui ea Adriano, aliqui Angelramno ascribunt. Sed quemcunque auctorem nacta sit hec capitulorum collectio, Marca lib. uII, de Concordia cap. 20, uetustiorem illam censet Isidoro, quem iisdem capitulis usum dicit in adornanda Collectione epistolarum apocrypharum. Is auctor Hispanum se prodit hac periodo: »In principio uoluminis huius, qualiter concilium apud nos celebretur, posuimus, ut qui nostrum ordinem sequi uoluerint, sciant qualiter hoc agere debeant.« Celebrandi enim concilii totum ordinem a quarto concilio Toletano desumit, ut patet ex ipsius ordinis titulo, qui primo Conciliorum tom. sic exhibetur: »Ordo celebrandi concilii, descriptus ab Isidoro Mercatore ex quarto concilio Toletano c. 4, et Garzie Loayse Hispanicorum Conciliorum editoris  diligentia emendatus.« Isidori Mercatoris librum ex Hispania in Gallias allatum primus Gallorum accepit, ac publicauit Riculfus, qui Lullo in archiepiscopatum Moguntiacensem anno sequenti postea successit. Hincmaro enim Laudunensi episcopo Hincmarus Rhemensis archiepiscopus opusc. 33, cap. 24, ita rescribit: »Forte putasti neminem alium easdem sententias  uel ipsas epistolas  preter te habere, idcirco talia libere te existimasti posse colligere; res mira est, cum de ipsis sententiis plena sit ista terra, sicut et de libro collectarum epistolarum ab Isidoro, quem in Hispania allatum Riculfus Moguntinus episcopus in huiusmodi, sicut et in capitulis regiis, studiosius obtinuit, et istas regiones ex illo repleri fecit.«

Collectio illa descripta est ex epistolis Anacleti, Euaristi et aliorum antiquorum pontificum Romanorum, si fides hac in re adhibenda sit Antonio Augustino Dialogo Xu de emendatione Gratiani, ubi hec  capitula Adriano primo abiudicat, uel, ut existimat Marca laudatus, excerpta est ex antiquis canonibus et genuinis pontificum Romanorum epistolis, tum etiam ex legibus Codice Theodosiano comprehensis, uel potius ex illarum legum Breuiario. In his autem capitulis interdum nonnichil additur antiquis canonibus, interdum uero uerba aliqua detrahuntur, tantaque horum capitulorum dignitas fuit, ut etiam frequenter  descripta fuerint in regum Francorum capitularibus, ut tam Antonius Augustinus quam Marca communi consensu scribunt. Ceterum priorum pontificum Romanorum epistolas supposititias esse non tantum Marca et Antonius Augustinus, sed etiam Baronius anno 865 passimque alii uiri docti fatentur. uide que de iis epistolis diximus anno Christi 100, n. 4, et seqq.





ANGELRAMNI DONATIONES QUAEDAM.



I. Angelramnus Fahonem et Gaudiacum Gorziensi monasterio donat .



 Cum Christus unicus Filius Patris, qui cum Patre, et Spiritu sancto cuncta creauit ex nichilo, non dedignatus sit animam pro ouibus suis ponere, et acquisitas proprio cruore, seruo sibi credito tradidit custodiendas, et si cui committantur, perspicere ac solerti studio peruigilare debet ut gregem sibi commissum, in quantum ipse qui tradidit, ei uires tribuere dignabitur, non negligendo necessaria omnia tam spiritualia quam et temporalia impendere studeat, ut talentum sibi creditum cum usuris Domino suo representet. Ideo ego in Dei nomine Angilramnus, gratia Dei Metensis urbis episcopus, pro diuino intuitu, uel anime nostre remedio, seu pro eterna retributione, una cum consensu cleri uel laicorum fidelium sancti Stephani protomartyris peculiaris  patroni nostri, cui Ecclesie auctore Christo preesse dignoscimur, donamus ad monasterium Gorzie, quod subiacet ipsi ecclesie sancti Stephani, quod predecessor noster bone recordationis domnus Chrodegangus archiepiscopus, in honore sancti Petri et ceterorum sanctorum a nouo edificauit, et turbam monachorum sub sancta norma uitam degentes coaceruauit, uel ubi sanctus Gorgonius, preclarus uidelicet martyr in corpore quiescit, et ubi Theomarus abbas sub manu nostra rector esse uidetur, hoc est, res illas de ratione sancti Stephani, id est, in pago Bedinse, uillam nuncupatam Faho, quam nunc per beneficium sancti Stephani, uel nostrum, Fredelaigus uassus domini Carolimanni regis per precariam nostram tenere uidetur, necnon et uillam aliam  de ratione ipsius sancti Stephani, sitam in pago Wabrince, cognominatam Gaudiaco, quam Godfridus similiter homo dominicus, per beneficium sancti Stephani, uel nostrum, per precariam tenere uidetur; ad ipsum iam fatum monasterium, uel ad illam sanctam congregationem inibi uitam degentem, uolumus esse donatum: hoc est, in terris, domibus, edificiis, campis, pratis, pascuis, uineis, siluis, cultis et incultis, aquis aquarumue decursibus, mobilibus et immobilibus, mancipiis, litis, accolabus, adiacentiis, appendiciis, cum integris terminis solitisque stratis earum, ad easdem uillas iam fatas Faho et Gaudiaco aspicientibus, uel pertinentibus, ad partem sancti Petri, uel sancti Gorgonii, seu ad ipsos fratres proficiat in augmentis, ut eos melius delectet  pro nobis uel inclyto rege nostro, seu stabilitate regni Francorum, et successoribus nostris, Domini misericordiam attentius exorare, et illum censum quem usque nunc ipse Fredelaigus, uel Godfridus  ad partem sancti Stephani, uel nobis dederunt, ipsum ad partem ipsius monasterii, uel ad ipsos fratres annis singulis persoluant. Et cum ipsi de hac luce discesserint, ipsi fratres, ipsas iam fatas uillas, cum omni superposito, absque illius contradictione uel iudicis, aut pontificum successorumque nostrorum, exspectata traditione in eorum recipiant potestatem. Queso namque successores, patresque meos episcopos, et per inseparabilem Trinitatem adiurare presumo, ut facta mea sic in euum perdurare permittant, sicut ipsi habent uelle ut gesta eorum per tempora prolixa conseruentur. Anno ab Incarnatione Domini 770. Ego in Dei nomine Angilramnus peccator episcopus, hanc epistolam cessionis a me factam relegi et subscripsi. Signum Agnardus. Ego Optarius, ac si indignus  presbyter. Heboradus abbas. Arthecarius archidiaconus. Andreas. Gilo abbas. Sigillum Huuinodo. Harimandus notarius. Ego Ynasco intimus diaconus, iussus a Domino et pontifice meo Angilranno, hanc epistolam cessionis scripsi et subscripsi.



II. Angelramnus Warangesi uillam donat monasterio Gorziensi .


In nomine Domini, Angilrannus gratia Dei Metensis urbis episcopus. Pastorale quidem exercemus officium, si oues nobis a Deo commissas in quantum per uires Omnipotens suppetit, undique conspicimus, ut alimoniam tam spiritualem quam corporalem habere non desinant; et si de rebus ecclesie que  nobis ad regendum uel gubernandum tradita est, ecclesiis uel monasteriis ad eandem pertinentibus, uel aspicientibus, pro opportunitate seruorum Dei, uel pauperum, aliquid impertimur, nichil contra auctoritatem canonicam, uel instituta Patrum agere estimamus. Ideoque pro diuino intuitu, uel anime nostre remedio, una cum consensu clericorum uel laicorum fidelium, ecclesie sancti Stephani, cui, auctore Deo, preesse uidemur, donamus ad monasterium sancti Petri, in loco qui uocatur Gorzia, quod bone memorie antecessor quondam noster domnus Chrodegangus archiepiscopus a nouo edificauit, uel ad illam sanctam congregationem monachorum inibi consistentium, ubi inclytus ac preclarus uidelicet martyr sanctus Gorgonius in corpore requiescit, uel ubi Theutmarus  [Theomarus] abbas sub manu nostra preesse uidetur, donatumque in perpetuum uolumus esse, et plena animi deuotione confirmamus; hoc est, in pago Caluomontense uillam nuncupatum Warangesi uilla, cum adiacentiis, uel appendicibus, seu opportunitatibus suis, tam terris, campis, pratis, pascuis, uineis, syluis, cultis et incultis, aquis, aquarumue decursibus, mobilibus et immobilibus, mancipiis, litis , accolabus, pecuniis, peculiis utriusque sexus, generis uel etatis, cum integro termino, solidoque statu, facta omnia et ex omnibus totum et ad integrum, quatumcumque ad ipsam uillam adspicere uel pertinere uidetur, ad ipsum monasterium, uel ad ipsos fratres uolumus esse donatum. Simili modo donamus in ipso pago rem illam in Manico-curte,  quam Haribertus ad partem sancti Stephani condonauit, et modo tenet filius suus, nomine Chrotecarius per precariam. Similiter donamus in ipso pago rem illam in Rehensa Coldo-curte, quam Beto ad partem sancti Stephani delegauit, et ipse modo per precariam tenet, seu et sortem illam in ipsa uilla, quam uibollagus per beneficium sancti Stephani uel nostrum tenere uidetur. Simili conditione donamus in ipso pago rem illam in uilla Acciago, una cum illa ecclesia inibi constructa, cum omnibus ad ipsam pertinentibus, quam Aglebertus filius Marcelli per beneficium sancti Stephani uel nostrum uisus est habere. Donamus etiam rem illam in ipso pago cognominante Nodulfo, quam Ilduinus per beneficium sancti Stephani uel nostrum habere uidetur:  necnon et illam rem in uilla Buxarias, quam usque nunc Gondolanus per beneficium sancti Stephani uisus fuit tenere, ad ipsum monasterium sit delegata uel data. Similiter donamus res illas in ipso pago in loco nuncupato Hadulfo-curtem, et ad Burtsoloniuillam, quas Maurotus per suum testamentum ad partem sancti Stephani condonauit. Simili modo donamus res illas in ipso pago Caluomontensi, quas Harbertus et Warnildis ad partem sancti Stephani per suum testamentum delegauerunt, et modo ipsa Warnildis per precariam habere uidetur in loco nuncupante Arcas, seu et Niguiemonte, ad ipsam casam Dei proficiant in augmentum. Similiter donamus res illas in ipso pago ad Ilibas, super fluuium Cernone, quas Halibertus ad partem sancti Stephani delegauit,  et modo filius suus Raboldus per precariam tenet. Similiter donamus res illas super ipsum fluuium Cernone, quas Suitbardus ad sanctum Stephanum dedit.

Simili conditione donamus in pago Suggentinse uillain nuncupatam Childufo-uilla, quam nunc Otto comes per beneficium sancti Stephani uel nostrum habere uidetur, una cum illa sorte quam Gonthadus ad sanctum Stephanum dedit, et ipse modo per precariam tenet. Hec omnia superius comprehensa, tam in terris, domibus, edificiis, campis, pratis, uineis, syluis, cultis et incultis, aquis aquarumue decursibus, mobilibus et immobilibus, mancipiis, litis, accolabus, adiacentiis, appenditiis, cum integris terminis  solidisque statis eorum ad eas res pertinentibus uel aspicientibus, ad ipsum iam fatum monasterium, uel ipsos fratres proficiant in augmentis, ut eos melius delectet pro nobis, uel inclytis Regibus nostris Carolo atque Carlomanno, seu stabilitate regni Francorum, et successoribus nostris, Domini misericordiam attentius exorare. Et quisquis ex istis hominibus superius nominatis, uel aliis quibuslibet, de rebus superius intimatis, per beneficium sancti Stephani, uel per precarias ad censum habere uidentur, illum censum quem usque nunc in donum ad opus nostrum dederunt, deinceps in antea ipsum censum ad ipsum sepe dictum monasterium, uel ad ipsos fratres persoluant. Et cum de hac luce decesserint, et dies obitus eorum aduenerit, post eorum discessum ipsas res  cum omni superposito, absque ullius contradictione, uel iudicis, uel pontificum, successorumque nostrorum exspectata traditione, ipsi fratres in suam recipiant potestatem; precorque successores dominosue meos, et per sanctam Trinitatem adiurare presumo, ut facta mea sic in euum perdurare permittant, sicut ipsi habent uelle, ut gesta eorum in perpetuum perseuerent. Actum super fluuium Mose, in loco qui uocatur Fontanas, anno ab Incarnatione Domini DCCLXX, indictione uIII, epacta XIX, concurrente uII, anno primo regni Carlomanni Regis.

Ego Angilrannus peccator episcopus, hoc testamentum a me factum relegi et subscripsi. Ego Grimaldus abbas subscripsi. Ego Helborardus abbas subs. Ego Goso abbas subs. Ego Sigilbertus abbas  subs. Fredalius peccator cepiscopus subs. Stephanus presbyter subs. Andreas subs. Donatus subs. Ego Rocfridus subs. Sigillum Widigangi. Haymaldius subs. Dodonus subs. Hardonino subs. Hildelbodo subs. Adulpho. Ego Ynasco iussus a domino et pontifice meo Angilranno, hoc testamentum scripsi et subscripsi.



III. Angelramnus predia quedam sita in Alsatia donat cenobio sancti Auoldi .


Ego Engilramus in Dei nomine pontifex Metensis indignus, omnibus ecclesiis nobis commissis prouidere debemus sollicite, et fratribus ibidem Deo degentibus pacem facere, et a prauis hominibus defensare,  resque eorum custodire, ut securius Deo ualeant seruire. Ideoque cenobii beati Naboris quotidianis calamitatibus et miseriis pie atque misericorditer condolentes atque compatientes, quas sub aduocati et ministri comitis Wolmeri nostri aduocati, tam in exactionibus, quam in rapinis quas nocte et die indesinenter inferunt et faciunt hominibus eiusdem ecclesie, eosque opprimentes et affligentes quotidie, ita ut non possent clamores eorum sustinere; his omnibus cenobium illud ad tantam deuenit inopiam atque miseriam, quod uix possent reperire fratres qui Deo ibi et sancto Nabori uellent seruire, quia non habebant unde ibi uiuere: tandem recepto consilio, eundem comitem conuocauimus, et per  nostram iustitiam eum tamen constrinximus, quod et ipse ab hac iniuria cessauit, subaduocatos et ministros corripuit. Pro hac igitur correctione et emendatione predicti cenobii Wasco abbas, et sui fratres, nostro et omnium consilio, et eiusdem comitis, ut firma et rata esset, et ut deinceps eos comes, nec eorum successores inde inquietarent, quasdam uillas que erant ad prebendam corum, comiti in perpetuum tradiderunt, ut amodo ipse comes nec subaduocati uel ministri ullam tamen uel exactionem uel inquietationem eidem ecclesie uel rusticis eius inferrent seu facerent; si uero rustici eorum rebelles contra eos existerent, uel ad iustitiam uenire recusarent, predictus comes per abbatem uel per fratres commonitus, illuc ueniret, et abbas in nocte soluendo  eum cum suis, procuraret in nocte et in die subsequenti de rusticis iustitiam facere, et de iustitiis abbati duas partes, tertiam comes haberet, et his contentus esset, cetera uero ecclesie beneficia et annalia seruitia abbas et fratres in perpetuum possiderent, et sine aliqua inquietatione libere et pacifice haberent. Nomina uillarum Walo, que est iuxta  Morspec castrum in Elisacia, iuxta Humburo; Ropac uillam apud Iugeswile, quatuor mansos iuxta Salrab, Cundici cum ecclesia uillam iuxta Bozonisuillam. Itemque Ostingam uillam et nouem mansos apud Altor, iuxta Tanne-uillam, et unum mansum apud Hinkingam-uillam. Hec omnia sicut in presenti scripta esse uidentur, ita authoritate beatorum Apostolorum Petri et Pauli, et omnium Sanctorum et Sanctarum, et nostra confirmamus atque roboramus, ut nullus comes uel aduocatus, siue aliqua persona, uel homo, hanc chartam audeat uiolare, infringere atque mutare, sed firma et stabilis semper usque in hodiernum diem permaneat, omnesque qui hanc uiolare uel contraire tentauerint, iram Dei et maledictionem, et nostram excommunicationem  incurrant. Sign. Botperti aduocati. Sig. Sigibaldi. Sig. Liepbridi archidiaconi. Sig. Mantfridi archidiaconi. Sig. Helimanni decani Sig. Bencenis prepositi. Sig. Ottonis prepositi. Actum hoc anno 29 [a 1Kb] regnante Carolo glorioso Rege, sub die 15 M. Iunii. Subsignatum. Ego Allo notarius scripsi et Christophorus Thilman.




ANNO DOMINI DCCXC.
WICBODUS.





NOTITIA HISTORICA IN WICBODUM.
[Ex Fabricio, Biblioth. med. et inf. Latinitatis.]

 Wicbodus, cuius Questiones in Octateuchum in codice sancti Maximi Treuirensis inuenerunt, in tria uero tantum Geneseos capita ediderunt Martene et Durand Collect. Ampliss. IX, 293, dubium est quis fuerit. Sub initium codicis exstant hec uerba: Carolus rex Francorum et Longobardorum ac patricius Romanorum, hunc codicem ad opus suum scribere iussit. An igitur Wigbaldus ille sit, Caroli Magni sub Itherio et Radone archicancellarius notarius; an Widbaldus, quem teste Astronomo, idem princeps circa an. 778 prefecit Petragoricis, incertum est.  Opus autem ex dictis sanctorum Patrum, Augustini, Gregorii, Hieronymi, Ambrosii, Hilarii, Isidori, Eucherii, Iunilii contextum est, quorum uerba retinuit. Et quia maxima Geneseos pars purum Hieronymi ut Isidori textum fere exprimit, sequentes uero libri unum Isidorum exhibent, plura duumuiri laudati edere noluerunt. Ipse tamen codex usui esse potest illis qui futuro tempore Hieronymi et Isidori Opera denuo recensebunt. Adi Historiam litterariam Gallie, tom. Iu, p. 177.



uICBODI QUAESTIONES IN OCTATEUCHUM. Ex peruetusto codice Treuirensis S. Maximini monasterii.






OBSERuATIO PRAEuIA.

 Wigbodi Questiones in Octateuchum exhibeo, descriptas ex peruetusto codice Treuirensis sancti Maximini monasterii, cuius in fronte hec leguntur: Carolus rex Francorum et Longobardorum, ac patricius  Romanorum, hunc codicem ad opus suum scribere iussit.  Auctor illarum Wicbodus, seu Wigbaldus, siue sit ille Wigbaldus Caroli Magni  sub Itherio et Radone archicancellariis notarius, siue Widbaldus, quem, teste Astronomo, idem princeps circa annum 778 prefecit Petragoricis, siue quispiam alius, ex dictis sanctorum Patrum, maxime Augustini, Gregorii, Hieronymi, Ambrosii, Hilarii, Isidori, Eucherii, Iunilii opus suum contexuit, quorum uerba aliquando pura et nuda uno tenore transcribit, nonnunquam dispersa uariis in locis colligit in unum, aliquoties uero non uerba, sed mentem illorum exprimit. Hinc coniiciebam coniicientque mecum uiri eruditi omnes, quanto opus illud haberi  deberet in pretio, quod iubente tam eximio principe ad eius usum descriptum fuerat, totque atque tantorum Ecclesie doctorum expositiones Scripture representabat. uerum cum illud non indiligenter examinassem, animaduerti maximam Geneseos partem nonnisi purum Hieronymi atque Isidori textum fere exprimere, sequentes uero libros unum exhibere Isidorum. Quapropter tanti non existimaui integrum hic opus dare. Sed eruditis forte lectoribus haud iniucunde erunt Questiones in prima Genesis capita.





[QUAESTIONES IN OCTATEUCHUM.]





LAUS REGIS. ALLOCUTIO AD LIBRUM.


CAROLUS REX FRANCORUM ET LONGOBARDORUM AC PATRICIUS ROMANORUM HUNC CODICEM AD OPUS SUUM SCRIBERE IUSSIT.


Quis digne indoctus metrorum uersibus unquam
Rusticus explanet cuius preconia passim
Latus concelebrat sub celi cardine mundus,
Cuius ad imperium meruistis ordo [a 1Kb] carere,
Et capere nitidam longo post tempore pallam;
Ceperis ut limen aule regalis adire,
Atque auro rutilo radiantem cernere sedem?
Incipe quamprimum largas persoluere grates,
Errorum quod nube cares, correctus haberis.
Dein prostratus ueniam deposce precatu,
Lautorisque tui sollers patronus adesto. [b 1Kb]
Asperi aut impressa manus tenuando poliuit.
 En habes in promptu, o rex, quod iusseras olim,
Suscipe, et o felix multos utaris [utare] per annos.

EPIGRAMMA OPERIS SUBSEQUENTIS.

O quam magna tue clarent preconia laudis,
Rex Carole, felix et notus in omnibus aruis.
Finibus extremis tua maxime iussio pollet.
Quis ualet urbane laudes sermone polito
Fari, magne, tuas, celi sub culmine claras?
Quis tua mixta canat mira pietate tropea,
Diuitiasque tuas longo quis carmine pandat?
Quis saltem poterit seriem enumerare librorum,
Quos tua de multis copulat sententia terris?
Sanctorum renouans Patrum conscripta priorum.
Nam quidquid sacrum diuina uolumina uerbis,
 Eloquio sensuque docent, quod predicat ipse
Antiquus mundi replicans exordia uates,
Seu ille historias texat, seu forte figuras.
Quod diuersa retro multorum tempora regum
Post Ruth succiduo gesserunt ordine magnum,
uel qui post reprobum Dauidica regna Saulem
Ter quinquagenos scripserunt carmine psalmos.
Pacificus quidquid lata inter sceptra Salomon,
Obscurum sensu preclara prouerbia duxit,
Quodque bis octoni post se uidere prophete,
Quod clausum Iob mitis ait cum uulnere aperto.
Esther quid memorem, et caste mendacia Iudith?
Ornati cum fraude satraps accenditur oris,
Cum manet illudens obscenum femina lectum,
 Desectoque feros compescit uertice uisus.
Quod melius cernens cecato in corpore Tobi,
Que secreta uidens perscripsit conditor Ezras,
Quidquid post priscam succedens gratia legem
Intonat, atque Noui miracula Testamenti.
Hinc hominis clamat facies, ait, inde leonis,
Et pernix aquila, et fortis certamine taurus.
Inde quater terni puris quod mentibus agni
Egerunt, toto spargentes semina mundo.
Bis septena pii quod spargit epistola Pauli,
Quod Petrus Iacobusque, quod Iudas et ipse
Qui conspecta refert celi secreta Ioannes,
Quin et ueridici que plurima tractatores
Exposuere suis mysteria digna libellis,
Hec tu cuncta tenens animo sitiente bibisti.
 Nec si quid sacrum cecinere prophete
Te latet, agnoscis leges, et commata seruas.
Atque aliena tuo commendas carmina cantu.
Quid totum replicem? tu sensibus utere doctis,
Et que nota tibi uel que percepta legendo,
Ad uirtutis opus studio conuerte regali.
At si de plebe quisquam liuore perustus
Dixerit, iste quis est ueterum qui carmina mutat,
Inscribitque leuis epigrammata uana libellis?
Nouerit hoc ipse quod nusquam culpa mutatur,
Cum non uelle ualet et maior iussio cogit.
Denique iussa bona cum promulgantur agenda,
Qui complet sapiens, qui uult contemnere demens.
Quod si uirgilius, et uatum summus Homerus,
Censuram meruere nouam post fata subire,
 Quam dat Aristarcus tua, uarrusque, Probusque.
Cur dedignetur quod iussus principe magno
Paruula excerpi Mosaica carmina bibli
uuigbodus humilis nucarum mole piaui.
Hec tibi rex summe iussu compulsus herili,
Seruulus, ut potui, deuota mente dicaui.

Ratio uII dierum ordinatur.

Primus in orbe dies lucis primordia sumpsit.
Alter splendifluis celum firmauit in oris.
Tertius undiuagum mare dat cum germine terre.
Quartus habet phebum lunamque et sidera celi.
Quintus plumigeras uolucres piscesque natantes.
Sextus quadrupedes reptans hominesque sagaces.
 Septimus est Domino requies, his rite peractis.
Non quia cunctipotens humano more laboret,
Actibus aut fessus querat quiescere tandem
Qui semper requietus agit, faciensque quiescit.
Sed quod sacra quies typicis est operta figuris,
Multa gerat signis, et pandat mystica nobis.
Dicta Dei requies quod rebus iure creandis
Ipsa modus fuerit cunctis, et maxima finis.
Nam noua queque fiunt, iam tum ordinata probantur
Dicta Dei requies, quo Dominus ac redemptio Christus
In carne ueniens, ac carnis uincla resoluens,
Hoc redeunte die felici morte quieuit,
 Dicta Dei requies, quod nos post mille labores,
 Solus ubique fouens in se requiescere cogit.
Nec datur ulla quies miseris, nisi suscipit ipse.
Dicta quoque requies, mundana quod actio presens
Post sex etates quas mundus in ordine currit,
Otia percipiens eterna pace quiescit.
Dicta quoque requies, que nobis ultima sors est.
Nam uite cursus, mundane molis ad instar
Sex sunt etates hominis, et septima mors est.
Prima tenet ortum generis infantia simplex,
Altera deinde pueritia mollis habetur,
Tertia que sequitur ipsa uocitatur adulta,
Quarta gerit uirtutis opem speciosa iuuenta,
Quinta senecta grauis et ultima tempora uergens,
Sexta uenit senium que uite terminat euum.


 Explicit.



INCIPIT LIBER QUAESTIONUM SUPER LIBRUM GENESIS EX DICTIS SANCTORUM PATRUM AUGUSTINI, GREGORII, HIERONYMI, AMBROSII, HILARII, ISIDORI, EUCHERII ET IUNILII.


 Discipulus. Primo omnium, preceptor mi, inquiri mihi necesse est, quis huius libri, qui Genesis apud nos dicitur, scriptor habeatur.

Magister. Sicut a maioribus nostris nobis insinuatum  atque traditum est, Moysen huius operis scriptorem fuisse asserunt, id est quinque librorum qui, iuxta Grecos, Pentateucum nominantur, cum non dicat hoc titulus, sed quasi de alio ipse refert: Dixit Dominus ad Moysen. Cuius exemplum in Nouo Testamento Ioannes sequens apostolus, ubicunque de se aliquid referre uoluit, nomen suum studiose siluit, aiendo: Conuersus Petrus uidit illum discipulum quem diligebat iehsu sequentem, etc. 

D. Genesis unde hoc nomen accepit?

M. LXX etenim Interpretes, Symmachus et Theodotion in principio transtulerunt, et in Hebreo scriptum est Bresith, quod Aquila interpretatur in capitulo. Et ideo secundum sensum magis quam secundum uerbi translationem, de Christo accipi potest,  qui tam in ipso fronte Geneseos, qui caput omnium librorum est, quam in principio Ioannis euangeliste, celi et terre conditor approbatur. Unde et in Psalterio de seipso ait: In capite libri scriptum est de me . Id est in principio Geneseos. Et in Euangelio, Omnia per ipsum facta sunt, et sine ipso factum est nichil . Ideo sciendum quod liber hic apud Hebreos Bresith uocetur, hanc habentes consuetudinem ut uoluminibus ex principibus eorum nomina imponant.


In libro prohemiorum.

D. Genesis iuxta fidem historie que describit?

M. Fabricam describit mundi et hominis conditionem, cataclysmum et diuisionem terre, confusionem  quoque linguarum, gestaque omnium patriarcharum usque ad ingressionem Isrel in Aegyptum.



IUNILIUS.

D. Hec Scriptura, que de presenti seculo loquens  significet, nosse cupio.

M. Quinque: aut generationem eius, id est creationem, aut gubernationem, aut accidentia naturis, aut euenientia uoluntatibus, aut subsequentes uoluntatis euentus.

D. Quibus modis generationem seculi hec Scriptura signauit?

M. Tribus: aut enim sola Dei uoluntate factum aliquid scribitur, ut est: In principio creauit Deus celum et terram ; aut uoluntate simul et uoce siue preceptiua, ut est fiat lux et fiat firmamentum; siue deliberatiua, ut est: Faciamus hominem ad imaginem et similitudinem nostram. Aut uoluntate, uoce ac diffinitione, ut est: Crescite et multiplicamini et replete terram. Et iterum: Germinet terra herbam  uirentem et ferentem semen iuxta genus suum, et lignum fructiferum faciens fructus cuius semen in ipso sit. Et cetera que post septimum diem usque in finem seculi per partes operatur, ex illa enim definitione proueniunt.

D. Est in his tribus aliqua differentia?

M. Est, quia ea que sola uoluntate uel etiam uoce sunt facta, nouiter facta sunt, que uero diffinitione, illis similia iam que facta nouiter diximus. Et rursus illa quidem in sex primis diebus; hec uero donec seculum stabit.

D. Da ordinem per sex dies factarum rerum?

M. In ipso quidem principio conditionis facta sunt celum, terra, angeli, er, aqua.

D. Proba angelos et aquas et erem factum.

 M. Facta quidem ex aliis Scripture locis ostenduntur, ut est: Qui facit angelos suos spiritus ; et: Laudate eum, omnes angeli eius ; et: Aque que super celos sunt laudent nomen Domini, quoniam ipse dixit et facta sunt ; et: Quoniam ipsius est mare et ipse fecit illud . Et er in Scripturis sanctis celi nomine solet ostendi, ut est: uolucres celi, cum certum sit aues in ere deuolare. Celum autem ostendimus factum. Quod uero precesserunt ista ceteras creaturas, in angelis, ut Scriptura demonstrat, dum in laudibus et benedictionibus creaturis ceteris preponuntur, est ratio; oportuit enim ut terrenas celestis creatura precesserit. De aquis uero ipsa Scriptura dicit, quod Spiritus Dei ferebatur super aquas.

 D. Sequere ordinem generationis.

M. In principio diei prime lux facta est, secunda uero factum firmamentum, tertia mare et terre nascentia, quarta luminaria celi, quinta natantia et uolatilia, sexta reliqua animalia et homo.

D. Que est in ipsarum creaturarum operatione distantia?

M. Quod quedam ex nichilo facta sunt, ut celum, terra, etc., que usque ad completum primum diem diximus facta, quedam uero ex iam factis primo die.

D. Da horum probationes.

M. Quoties Scriptura ex aliquo factas res cupit ostendere, aut palam significat, ut est producat terra et producant aque et similia: aut certe ex subtili significatione uerborum, ut cum dicit, fiat firmamentum,  utique significat fuisse aliquid fluidum ac liquidum, id est aquas, que ut solidate ostenderentur, firmamentum uocatum est, quod fiebat. Et rursus luminaria deriuatiue appellauit, que quarta die facta fuerunt, ut ex lumine primo die operato, facta monstraret. In his autem que primo die facta sunt, neque aperte neque subtili uerbo factum aliquid declaratur ex altero. Nihil enim post primum diem ostenditur ex non exstantibus factum, sola hominis anima; in quo et hoc attendendum, quia cum alia aut ex nichilo, aut ex iam factis facta sunt, solus homo ex utroque componitur.

D. Quas alias creaturis ascribimus differentias?

M. Quod ea que primis sex diebus facta sunt, non naturaliter, nec ex similitudine prouenerunt. Reliqua  uero que fiunt, naturaliter ex diuina diffinitione nascuntur, exceptis scilicet miraculis.

D. Da tertiam differentiam.

M. Quod creaturarum alique, id est rationales propter seipsas facte sunt, ut angeli et homines: reliqua uero non propter se, sed propter predictos angelos aut homines facta esse noscuntur: homo uero principaliter secundum animam propter se intelligendus est factus, nam secundum corpus consequenter.

D. Quid enim, preter angelos et homines alie creature seipsis inuicem non egebant?

M. Egebant quidem, non ad utilitatem, sed ad ornatum, utilia enim non sibi, sed angelis et hominibus  sunt, pro quibus etiam facta esse noscuntur. Ornatum uero etiam inuicem prestant, quippe et celum inornatum sine celestibus luminaribus fuit, et luminaria ipsa ne superflue facta essent, uidentium oculis indigebant. Et mare inornatum, donec aut locum suum receperit, aut animalibus impleretur. Et terra incomposita preter habitantium uel nascentium usum, et irrationalia animalia sine hominis regimine inepta, herbe absente animalium usu superflue. Ita omnia eguerunt inuicem, uel his que quotidie fiunt. Sed ut iam diximus, aliud est esse incompositum, aliud utile; incompositum enim aliquid per se utile alteri declaratur.

D. In ornamento ipso aliqua est differentia?

M. Est: nam aliqua in sex diebus ornata sunt, ut  celum luminaribus, et terra herbis, et piscibus mare: quedam uero donec mundus uiuit ornantur, ut mare nauigiis, et terra edificiis et ceteris que humano construuntur ingenio, et homo ipse scientia. Quedam uero decorem suum in futuro recipient, ut corpus incorruptionem, et mortalia immortalitatem, et celeste regnum habitationem sanctorum. Notandum autem in ornamentis, quod eorum que uel ingenio uel artibus fiunt, in hominibus causa est, reliquorum autem in Domino.

D. Da quartam differentiam.

M. Quod quedam simul et uelut subito creata emerserunt, ut herbe, luminaria, natantia et uolatilia, necnon terrena animalia et quadrupedia. Quedam uero non simul, sed uelut cum quadam mora, ut  mare, terra, homo; et ipse enim paulatim factus scribitur, sicut et cetera.

D. Da quintam creaturarum differentiam.

M. Quod quedam eorum ratione ceteris presunt, ut rationalia; quedam uero usui habentur, ut celestia luminaria, quedam nature necessitate obsequuntur, ut aues et quadrupedes et his similia.

D. Da sextam differentiam.

M. Quod ea que ceteris presunt, id est rationalia, uoluntate ac ratione mouentur; que uero inrationabilia sunt, aut necessitate obsequuntur, aut natura mouentur.

D. Ea que ex aliquo facta sunt, quod materias habuerunt?

M. Sex, terram, aquas, erem, ignem, lumen,  costam.

D. Da singulis origines suas.

M. Ex terra uirentia plantaria, et animalia. Ex aquis firmamentum, mare, natantia, et uolatilia. Simul autem ex terra, aquis, igne et ere omnia que per successiones temporum renouantur. Ex lumine luminaria. Ex costa Eua.

D. Ignis quomodo probatur factus, aut unde, uel quando?

M. Factum quidem ex generali scriptura possumus adprobare cum dicitur de Deo: Qui fecit celum et terram, mare et omnia que in eis sunt ; quia utique etiam ignis in eis est, et ex speciali prophetia. Laudate Dominum, dracones et omnes  abyssi; ignis, grando, nix, glacies et spiritus procellarum . De quibus ante dixerat: Quoniam ipse dixit et facta sunt . Et rursus: Benedicite, omnia opera Domini, Domino; et subiunxit: Benedicite, ignis et estus, Dominum . Utrum uero ex nichilo, sicut et alia factus sit, an ex aliquo dubitatur. Plures enim uolunt celestium luminarium esse particulam, quippe etiam nunc frequenter uidimus homines certo modo ignem ex solis radiis mutuari: Quod si ita est, primo die factus est. Sed sapientius hoc Scriptura lumen quam ignem uocauit, ut ex meliore usu nomen acciperet.

D. Da septimam creaturarum differentiam.

M. Quod omnia que ex aliquo facta sunt, corpora  sunt. Incorporea autem neque ipsa ex aliquo, neque ex ipsis facta sunt aliqua. Hec uero incorporea accipienda sunt, non sicut Deus incorporeus dicitur, eius enim comparatione nichil corporeum [Leg. incorporeum] est, sicut nec immortale, nec inuisibile. Alius enim modus est, quo hec uerba sole diuinitati conueniunt, alius quo de creaturis loquimur, sicut de animalibus uel angelis.

D. Quomodo Deus mundum fecerit possumus querere?

M. Hoc temerarie magis quam caute exquiritur. Nulli enim diuine creature modum homini licet agnoscere. Nam si sciret quis quomodo facta sunt aliqua ex nichilo, creatori utique scientia ac potentia par fuisset.



AUGUSTINUS.


D. Si omnia in numero, et mensura, et pondere Deus disposuit; ipsum numerum et mensuram et pondus ubi disposuit?

M. Numerus et mensura et pondus ipse est Deus. Ipse est enim numerus sine numero, a quo est omnis numerus. Ipse est mensura sine mensura, a quo est omnis mensura. Ipse est pondus sine pondere, a quo est omne pondus. Non enim creaturam extra se aut alicubi uidit; ut sicut homines, memoria retineret que faceret. Omnis igitur creatura uoluntas est creatoris, uoluntas itaque creatoris non est extra naturam creatoris, hoc est ibi uoluntas quo natura. Sic tamen eterna est natura, sicut eterna uoluntas, non  enim accedit Deo aliqua noua cogitatio ad formandam creaturam. Proinde omnia in se Trinitas Deus disposuit, quia in se cuncta habuit que fecit. Intelligitur et aliter, omnia in numero et mensura et pondere disposuit, id est ut omnia que fecit, numerum et mensuram et pondus haberent.


Augustinus in libro I contra Manicheos ita exorsus est.

More Manicheorum multi imperiti et rustici, et ut ita dicam presumptuosi, percunctare solent et obiiciunt: Si in principio aliquo temporis fecit Deus celum et terram; quid agebat antequam faceret celum et terram [ [a 1Kb] uel ubi erat] et quid ei placuit  subito facere quod nunquam ante fecerat per tempora eterna? His respondemus.

Deus in principio creauit celum et terram, non in principio temporis, sed in Christo, cum uerbum esset apud patrem, per quod facta et in quo facta sunt omnia. Sed si in principio temporis Deum fecisse celum et terram credamus, debemus utique intelligere, quod ante principium temporis non erat tempus. Deus enim fecit et tempora. Et ideo antequam faceret tempora, non erant tempora. Non enim possumus dicere fuisse aliquod tempus quando Deus nondum aliquid fecerat, quomodo enim erat tempus quod Deus non fecerat, cum omnium temporum sit ipse fabricator. Et si tempus cum celo et terra esse cepit, non potest inueniri tempus quo  Deus nondum fecerit celum et terram. Cum autem dicitur: Quid ei subito placuit? sic dicitur quasi aliqua tempora transierint, quibus Deus nichil operatus est; non enim transire poterat tempus, quod nondum fecerat Deus, quia non potest esse operator temporum, nisi qui est ante tempora. Certe et ipsi Manichei legunt apostolum Paulum et laudant et honorant, et eius epistolas male interpretando multos decipiunt. Dicant ergo nobis quid dixerit apostolus Paulus: Agnitionem ueritatis que est secundum pietatem Dei in spe uite eterne, quam promisit non mendax Deus ante tempora eterna . Aeterna enim tempora quid ante se habere potuerant? Hoc ergo cogantur exponere, ut intelligant se non intelligere, cum temere uolunt reprehendere quod diligenter  querere debuerunt.

Si autem non dicunt: Quid placuit Deo subito facere celum et terram; sed tollunt inde, subito, et hoc tantum dicunt: Quid placuit Deo facere celum et terram? Non enim ceuum Deo mundum istum dicimus, quia non eius eternitatis est hic mundus, cuius eternitatis est Deus. Mundum quippe Deus fecit, et si cum ipsa creatura, quam fecit Deus tempora esse ceperunt, et ideo dicuntur eterna tempora; non tamen sic sunt eterna quomodo eternus Deus est, quia Deus est ante tempora, qui fabricator est temporum, sicut omnia que fecit Deus, bona sunt ualde, sed non sic bona sunt, quomodo bonus est Deus, qui illa fecit; hec autem facta  sunt; nec ea genuit de seipso, ut hoc essent quod ipse est; sed ea fecit de nichilo, ut non essent equalia, nec ei a quo facta sunt, nec filio eius per quem facta sunt, iustus [Edit., iustum] est enim. Si enim [Edit., ergo] isti dixerint: Quid placuit Deo facere celum et terram? Respondendum est eis, ut prius uim discant uoluntatis humane, qui uoluntatem Dei nosse desiderant. Causas enim Dei uoluntatis desiderant scire [Edit., scire querunt], cum uoluntas Dei omnium que sunt ipsa sit causa. Si enim habet causam uoluntas Dei, est aliquid quod antecedat uoluntatem Dei, quod nefas est credere. Qui ergo dicit, quare fecit Deus celum et terram? Respondendum est illi, quia uoluit. uoluntas  enim Dei causa est celi et terre; et ideo maior est uoluntas Dei quam celum et terra. Qui autem dicit; quare uoluit facere celum et terram; [ [a 1Kb] aut ubi erat antequam fierent?] maius aliquid querit quam est uoluntas Dei. Nihil enim maius inueniri potest. Compescat ergo se humana temeritas, et id quod non est non querat, ne id quod est non inueniat; et si uoluntatem Dei nosse quisquam desiderat, fiat amicus Deo. Certe si uoluntatem hominis quis nosse uellet, cuius amicus non esset, omnes eius imprudentiam aut stultitiam deriderent. Non enim quisque efficitur amicus Dei, nisi purgatissimis moribus, et illo fine precepti de quo dicit Apostolus: Finis autem precepti est caritas de corde puro et conscientia bona et fide non ficta , quod isti si  haberent, non essent heretici.

Quod autem sequitur in libro Geneseos: Terra autem erat inuisibilis et incomposita, sic reprehendunt Manichei, ut dicant: Quomodo in principio fecit Deus celum et terram, si iam terra erat inuisibilis et incomposita? Itaque cum uolunt diuinas scripturas prius uituperare quam nosse, etiam res apertissimas non intelligunt. Quid enim manifestius dici potuit, quam hoc dictum est: In principio fecit Deus celum et terram, terra autem ipsa quam fecit Deus, inuisibilis erat et incomposita. Antequam Deus omnium rerum formas locis et sedibus suis ordinata distinctione disponeret, antequam diceret, Fiat lux, et fiat firmamentum, et congregentur aque, et appareat arida, etc., que in eo libro per ordinem sic exponuntur,  quemadmodum ea paruuli possent capere. Que omnia continent tam magna mysteria, ut quisquis ea didicerit, omnium hereticorum uanitatem uel doleat quia homines sunt, uel rideat quia superbi sunt.

Sequitur in illo libro: Et tenebre erant super abyssum , quod Manichei [ [b 1Kb] uel sectatores eorum] reprehendunt dicentes: In tenebris ergo Deus erat antequam faceret lucem? uere ipsi sunt in tenebris ignorantie, et ideo non intelligunt lucem, in qua Deus erat antequam faceret istam lucem. Non enim nouerunt isti lucem, nisi quam carneis oculis uident, et ideo istum solem quem pariter non solum cum bestiis maioribus, uerum etiam cum muscis et uermiculis cernimus, illi sic colunt, ut particulam dicant esse lucis illius in qua habitat Deus. Sed nos  intelligamus aliam esse lucem in qua Deus habitat: unde est illud lumen de quo in Euangelio dicitur: [c 1Kb] Erat lux uera que illuminat omnem hominem uenientem in hunc mundum . Nam solis istius lumen non illuminat hominem, sed corpus hominis, et mortales oculos quibus nos uincunt aquilarum oculi, qui solem istum multo melius quam nos dicuntur aspicere. Illud autem lumen non inrationalium auium oculos pascit; sed pura corda eorum qui Deo credunt, et ab amore uisibilium rerum et  temporalium se ad eius precepta complenda conuertunt. Quod omnes homines possunt si uelint, quia illud lumen omnem illuminat hominem uenientem in hunc mundum. Ergo tenebre erant super abyssum antequam lux ista fieret. [d 1Kb] Consequenter de hoc loco dicitur:

Et dixit Deus, fiat lux, quia ubi lux non est, tenebre sunt, non quia aliquid sunt tenebre, sed ipsa lucis absentia tenebre dicuntur; sicut silentium non aliqua res est, sed ubi sonus non est, silentium dicitur. Et nuditas non aliqua res est, sed in corpore ubi tegumentum non est, nuditas dicitur. Et inanitas non est aliquid, sed locus ubi corpus non est, inanis dicitur. Sic tenebre, [e 1Kb] ut iam diximus, non aliquid sunt; sed ubi lux non est, tenebre dicuntur. Hec  ideo diximus, quia solent dicere: Unde erant ipse tenebre super abyssum, antequam Deus faceret lucem? quis illas fecerat, uel genuerat? aut si nemo fecerat uel genuerat eas, eterne erant tenebre? quasi aliquid sint tenebre. Sed, ut dictum est, lucis absentia hoc nomen accepit. Sed quia ipsi fabulis suis decepti crediderunt gentem esse tenebrarum, in qua et corpora, et formas, et animas in illis corporibus fuisse arbitrantur; ideo putant quod tenebre aliquid sint, et non intelligunt non sentiri tenebras, nisi quando non uidemus; sicut [f 1Kb] non sentimus silentium, nisi quando non audimus. Sicut autem silentium nichil est; sic et tenebre nichil sunt. Sicut autem isti dicunt gentem tenebrarum contra Dei lucem pugnasse; sic potest et alius similiter uanus  dicere, gentem silentiorum contra Dei uocem pugnasse. Sed illas uanitates modo non suscipimus refellere atque conuincere; nunc enim ea que reprehendunt in ueteri testamento statuimus defendere, quantum ut res Dominus prestare dignetur, et in eis ostendere, contra ueritatem Dei nichil ualere hominum cecitatem. Sequitur.

Quod autem scriptum est: Et Spiritus Dei ferebatur super aquam , sic solent Manichei reprehendere, ut dicant: Aqua ergo erat habitaculum spiritus Dei, et ipsa continebat spiritum Dei? Totum conantur peruersa mente peruertere, et excecantur malitia sua. Cum enim dicimus, sol superfertur super terram, numquid hoc intelligi uolumus, quod in terra sol habitet, et terra solem contineat? Et  tamen non sic Spiritus Dei [g 1Kb] ferebatur super aquam, sicut superfertur sol super terram, sed alio modo quem pauci intelligunt. Non enim per spatia locorum superferebatur aque illi spiritus, sicut terre sol superfertur, sed per potentiam inuisibilis sublimitatis sue. Dicant autem nobis isti, quomodo his rebus que fabricande erunt, superferatur uoluntas fabri. Quod si hec humana et quotidiana non comprehendunt, timeant Deum, et simplici corde quod non intelligunt querant, ne cum uolunt uerbis sacrilegis  concidere ueritatem, quam uidere non possunt, redeat illis securis in crura. Nam illa concidi non potest, que incommutabilis manet; sed quecunque plage in illam emisse fuerint, repercutiuntur, et maiori ictu redeunt in eos, qui cedere audent quod credere deberent, ut intelligere mererentur.

Deinde querunt, et insultando interrogant, unde erat ipsa aqua super quam ferebatur spiritus Dei; numquid enim superius scriptum est, quod Deus aquam fecerit? Hoc si pie quererent, inuenirent quemadmodum intelligendum esset. Non enim aqua sic appellata est hoc loco, ut hec a nobis intelligatur, quam uidere iam et tangere possumus, quomodo nec terra que inuisibilis et incomposita dicta est, talis erat, qualis ista que iam uideri et tractari potest.  Sed illud quod dictum est: In principio creauit Deus celum et terram , celi et terre nomine uniuersa creatura significata est, quam fecit et condidit Deus. Ideo autem nominibus uisibilium rerum hec appellata sunt, propter paruulorum infirmitatem, qui minus idonei sunt inuisibilia comprehendere. Primo ergo materia facta est confusa et informis, unde omnia fierent que distincta atque formata sunt, quod credo a Grecis Chaos appellari. Sic enim et alio loco legimus dictum in laudibus Dei, Qui fecisti mundum de materia informi, etc., quod aliqui codices habent de materia inuisa.

Et ideo Deus rectissime creditur omnia de nichilo fecisse, quia etiamsi omnia formata de ista materia facta sunt, hec ipsa tamen materia de nichilo facta  est. Non enim debemus esse similes istis, qui omnipotentem Deum non credunt aliquid de nichilo facere potuisse, cum considerant fabros et quoslibet opifices non posse aliquid fabricare, nisi habuerint unde fabricent. Et ligna enim adiuuant fabrum, et argentum adiuuat argentarium, et aurum aurificem, et terra figulum adiuuat, ut possit perficere opera sua. Si enim non adiuuentur ea materia unde aliquid faciunt, nichil possunt facere, cum materiam ipsam non ipsi faciunt. Non enim faber facit lignum, sed de ligno aliquid facit, sic et ceteri omnes opifices. Omnipotens autem Deus nulla re adiuuandus erat, quam ipse non fecerat, ut quod uolebat efficeret; si enim ad eas res quas facere uolebat, adiuuabat eum aliqua res quam ipse non fecerat, non erat omnipotens;  quod sacrilegum est credere.

Informis ergo illa materia quam de nichilo Deus fecit, appellata est primo celum et terra, non quia hoc iam erat, sed quia hoc esse poterat. Nam et celum postea scribitur factum. Quemadmodum si semen arboris considerantes, dicamus ibi esse radices et robur, ramos, fructus, et folia; non quia iam sunt, sed quia inde futura sunt. Sic dictum est: In principio fecit Deus celum et terram, quasi semen celi et terre, [a 1Kb] cum confusa adhuc esset celi et terre materia. Sed quia certum erat inde futurum esse celum et terram, iam et ipsa materia celum et  terra appellata est. Isto genere locutionis etiam Dominus loquitur, cum dicit: Iam non dico uos seruos, quia seruus nescit quid faciat dominus eius. uos autem dixi amicos, quia omnia que audiui a Patre meo, nota feci uobis . Non quia factum erat, sed quia certissime futurum erat. Nam post paululum dicit illis: Adhuc multa habeo dicere uobis, sed non potestis portare modo . Ut quid ergo dixerat: Omnia que audiui a Patre meo nota feci uobis, nisi quia sciebat hoc se esse facturum? Sic etiam celum et terra potuit dici materia unde nondum erat factum celum et terra, sed tamen non aliunde faciendum erat. Innumerabiles tales locutiones in scripturis diuinis inueniuntur, sicut in consuetudine sermonis nostri, cum id quod certissime futurum  speramus, dicimus: iam factum puto.

Hanc autem adhuc informem materiam etiam terram inuisibilem et incompositam uoluit [b 1Kb] appellari; quia inter omnia elementa mundi, terra uidetur minus speciosa quam cetera. Inuisibilem autem dixit propter obscuritatem, et incompositam propter informitatem. Eamdem ipsam materiam etiam aquam appellauit, super quam ferebatur Spiritus Dei, sicut superfertur fabricandis uoluntas artificis; quod etsi paucorum intelligentia potest attingere, humanis tamen uerbis nescio utrum a paucis hominibus possit exponi. Propterea enim non absurde etiam aqua dicta est ista materia, quia omnia que in terra nascuntur, siue animalia, siue herbe, uel arbores, et his similia, ab humore incipiunt formari atque nutriri.  Hec ergo nomina omnia, siue celum et terra, siue terra inuisibilis et incomposita, et abyssus cum tenebris, siue aqua super quam Spiritus ferebatur, nomina sunt informis materie; ut res ignota notis uocabulis insinuaretur imperitioribus; et non uno uocabulo, sed multis; ne si unum esset, hoc esse putaretur quod consueuerant homines in illo uocabulo intelligere. [c 1Kb] Dicta est celum et terra, quia inde futurum erat celum et terra. Dicta est terra inuisibilis et incomposita, et tenebre super abyssum, quia informis erat, et nulla specie cerni aut tractari poterat, etiamsi esset homo qui uideret atque tractaret. Dicta est aqua, quia facilis et ductilis subiacebat operanti, ut de illa omnia formarentur: sed sub his omnibus nominibus materia erat inuisa et informis  de qua Deus condidit mundum.

[d 1Kb] In principio creauit Deus celum et terram. Istud capitulum librorum omnium caput est; omnis namque Scriptura diuina bipertita est, uetus Testamentum et Nouum. Alia quippe sunt ubi eterna intimantur, ut est: In principio erat uerbum . Alia facta narrantur, ut est: In principio creauit Deus celum et terram . Alia futura pronuntiantur, ut est: Cum uenerit filius hominis in maiestate sua . Alia uero sunt que agenda precipiuntur, cum dicitur: Diliges proximum tuum sicut teipsum, etc. . Bipertita uero est, quia  sunt alia que secundum figuram dicta sunt, ut est Cantica canticorum, et ut est: Audiuit Adam uocem Domini Dei deambulantis in paradiso ; et alia sunt secundum rerum gestarum fidem, ut est: quod populus exiens de Aegypto, per mare pedibus ambulauit. Alia uero sunt que utroque dicta sunt modo, ut est transitus maris Rubri, et miracula illa que Dominus in Euangelio fecit.

In principio creauit Deus celum et terram.

D. Inquirendum summopere est, in quo principio, utrum in principio temporis, an in principio, ut hoc esset initium creature eius ex quo alia esse ceperunt, non enim ceterna Deo semper fuerunt.

M. Dicamus quia in principio sibi ceterno fecit Deus celum et terram, in unigenito Filio qui est  sapientia Patris, de quo dicit Apostolus, Christum Dei uirtutem et Dei sapientiam . Et in psalmo dicit: Omnia in sapientia fecisti ; et iterum dicit Apostolus: Quia in ipso condita sunt omnia que in celo sunt et que in terra, uisibilia et inuisibilia .

D. Genesis principium est. Si in principio creauit Deus celum et terram, angeli postmodum facti sunt. Si angeli ante facti sunt, non primo omnium creauit Deus celum et terram.

M. Quando facta sunt simul sidera, ait Scriptura, laudauerunt me angeli mei uoce magna. Quarta die facta sunt sidera, et iam erant angeli. Neque enim die tertio, neque secundo facti sunt. In his enim apparet que facta sunt. Tertia die scilicet terra ab  aquis discreta est; secunda factum est firmamentum, ubi sol et luna discurrunt et sidera. Porro primus dies ipse est angelica natura, que primo celi nomine nuncupata est. Unde euidenter ostenditur primum diem spiritalem factum, id est angelicam naturam, et sic hoc celum quod oculis cernimus. Nam quod ait. In principio creauit Deus celum et terram , non primo omnium, sicut ais, sed in principio, id est in Filio, imo per Filium, fecit Deus omnem spiritalem corporalemque creaturam, que celi et terre nomine appellata est. Nam quod ipse sit principium, de se interrogantibus Iudeis quis esset, respondit: Principium qui et loquor uobis . Primo igitur uoluit celum et terram uelut quamdam  spiritalem corporalemque materiam dicere, et sic quemadmodum singillatim facta sunt ordinem tenere. Quod enim dixit celum, hoc mihi dixisse uidetur aquarum abyssum tenebrosam, Ade quodammodo fluitantem uitam, nisi conuertatur ad creatorem, et fiat lux, et contempletur Trinitatem Deum esse indiuisum. Neque enim ita dicimus, ut ista materia precedat formam suam, sicut precedit lignum arcas, et sicut precedit uox uerbum, neque enim tempore, sed origine. Igitur prima creatura lux, non ista que quarta die facta est, sed spiritalis, id est angelica natura.

Hoc tamen intelligendum quod simul creauit celum et terram et lucem, quia nichil interest nisi origo  tantum. Sicut homo duas parabolas cognitas simul non potest enarrare, ita et Dominus fecit, quia hoc prius enarrauit quod originem habuit, et postea quod exinde factum fuit, quamuis utrumque simul fecisset, ut quod sola origine prius est in faciendo, prius sit ex tempore enarrando. Ergo dum oportebat ut scriptura sancta utrumque enarrasset, tam res gestas quam res enarratas, quod exinde factum est propter tardiorem intellectum, ut capere potuissent, quia res corporee ex aliquo fiebant; quia nichil interest inter creationem celi et terre et lucis, nisi hoc tantum quod est inter uerbum et uocem.

D. Cur non dixit, in principio fecit Deus celum et terram, sed creauit?

M. Propter informitatem materie.

 D. Da sensum spiritalem.

M. Principium Christus est, sicut ipse in Euangelio ait: Principium qui et loquor uobis . In hoc igitur principio fecit Deus celum, id est qui celestia meditantur et querunt. In ipso fecit et carnales, qui terrenum hominem necdum deposuerunt.

D. Terra autem erat inanis et uacua . Cur inanis et uacua?

M. Id est quia non erat a mari distincta; uacua, inquit, quia littoribus non erat circumdata, uel uicibus suis ornata, id est arboribus et animalibus.

Item spiritaliter: Terra scilicet carnis nostre inanis et uacua erat, priusquam doctrine acceperit formam.

D. Quare tenebre dicuntur super faciem fuisse abyssi?

 M. Quia non erat lux que superfunderetur; quod si esset, utique superesset.

Item, quia erat spissus er carens luce diurna.

Aliter. Tenebre erant super faciem abyssi, quia delictorum cecitas et ignorantie profunda obscuritas corda nostra tegebat.

D. Quomodo spiritus Dei ferebatur super aquas, edissere?



HIERONYMUS [a 1Kb] .

M. Pro eo quod in nostris codicibus scriptum est, ferebatur; in Hebreo habetur merephet, quod nos appellare possumus, incubabat, siue confouebat in similitudinem uolucris oua calore animantis. Ex quo intelligimus, non de spiritu mundi dici, ut nonnulli  arbitrantur, sed de Spiritu sancto, qui et ipse uiuificator omnium a principio dicitur. Sic autem uiuificator quasi conditor Deus: Emitte, ait, Spiritum tuum, et creabuntur .



AUGUSTINUS.

D. Spiritus Dei ferebatur super aquas: Localiter ferebatur sicut sol et sidera, an aliter?

M. Spiritus sanctus Deus est, qua in re non loco continetur, et distenditur, nec temporum mutationibus subiacet, sed est ubique presens totus. Quomodo sane nominauit creaturam, cui superferri diceretur Spiritus sanctus, non localiter, sed potentialiter. Dominus non ex indigentia fecit opera sua, sed ex beneficentia, neque horum indiget que fecit. Indigus  quippe atque egenus amor subiicitur rebus quas diligit. Ideo dictus est superferri creaturam Spiritus sanctus, quia non ex indigentia operatus est ipsam creaturam.



AMBROSIUS [a 1Kb] .

D. Quomodo Spiritus Dei ferebatur super aquas?

M. Sicut ait Apostolus: Supereminentem, inquit, scientiam caritatis Dei. Et alibi ait: Superexaltat autem omnem intellectum. Ergo inchoatum aliquid ostendit super quod spiritus Dei ferri diceretur, non loco, sed omnia superante atque precellente potentia. Duo quippe sunt propter que amat Deus creaturam suam; ut sit et ut maneat. Ut sit formata, et maneat in precepto Conditoris. Ut esset ergo, Spiritus Dei ferebatur super aquam; ut autem maneret,  uidit Deus quia bonum est. Quamobrem prius res informatas et postea spiritum sanctum nominauit, quia omnis exiguus amor rebus quas diligit subterponitur.



ITEM IN HEXAMERON AUGUSTINUS.

D. De informitate materie ut plenius et uberius exponas posco.

M. uerum et manifestum est omne mutabile ex aliqua informitate formari, simulque et manifestissima ratio docet, nullarum naturarum materiam esse potuisse, nisi ex Deo. Et licet dicat Scriptura: Qui fecisti mundum ex materia informi , non tamen informis materia formatis rebus tempore prior est, cum sit utrumque simul concreatum, et quod factum est et unde factum est. Sicut uox materia  uerborum est, uerba uero formatam uocem indicant. Ita creator Deus non priore tempore fecit informem materiam, et eam postea per ordinem quarumcumque naturarum quasi secunda consideratione formauit, sed non potuit non diuidere scriptura loquendi temporibus quod Deus faciendi temporibus non diuisit. Et nos cum dicimus materiam et formam, utrumque simul intelligimus, nec utrumque simul possumus enuntiare. Quod si spiritalis lux facta est, cum dixit Deus fiat lux, non illa uera patri ceterna intelligenda est, per quam facta sunt omnia, sed illa de qua dici potuit, prior omnium creata est sapientia, quia per sapientiam non creatam facta est lux. Quo autem modo simul fieri potuerit, et quod illuminaretur  et ipsa illuminatio, ac diuerso tempore narranda fuerint, paulo ante diximus cum de materia tractaremus.



AUGUSTINUS.

D. Dixit quoque Deus fiat lux. In die dixit, an ante omnem diem? Si in die dixit, temporaliter dixit, si temporaliter dixit, per aliquam creaturam dixit, igitur non est prima creatura lux.

M. Nec in die dixit, nec temporaliter dixit, sed ante omnem profecto creaturam uerbum suum genuit. Dictio itaque Dei uerbum Dei est. Sed diuina Scriptura paruulis congruens, et quodammodo eos lactans, ut proficiant, et cibum spiritalem capiant, uoluit semper per omnem creature formationem  dictionem nuncupare. Ut si uerbi causa requiramus quomodo facta est lux, audies, in uerbo Dei erat ut fieret, quomodo et cetera per ordinem. Si requiras quomodo facta sunt; in uerbo Dei erant ut fierent. Hinc est enim, dixit Deus fiat lux, neque enim corporalibus modis loquitur diuina natura, nec quotiens dicitur dixit, totiens uerbum formauit, unum enim uerbum genuit ceternum et consubstantiuum sibi, in quo omnia ineffabiliter dixit.



ITEM.

D. Dixit quoque Deus fiat lux. Lux autem hec est uisibilis, an inuisibilis?

M. Inuisibilis enim dicitur, quia creatio angelica est, quam oculi nostri non ualent prospicere. Ratio enim erat, ut die quarto sidera in celo fabricasset,  que oculi nostri potuissent prospicere.

D. Ista creatio angelica est temporalis an intemporalis?

M. Temporalis erat in angelis, intemporalis autem in Deo. Temporalis erat quod dictum intelligimus ab eterno Deo expressum per uerbum ceternum, in creatura spiritali quam iam tunc fecerat cum dictum est, in principio creauit Deus celum et terram. Sed ista locutio non tantum sine aliquo sono, sed etiam sine ullo corporali motu creature spiritalis, eius menti atque rationi quodammodo infixa per uerbum patris ceternum. Sed multum atque difficillimum est capere quomodo dicitur deo non temporaliter iubenti, neque id temporaliter audiente creatura, qui contemplatione ueritatis omnia excedit tempora, sed  intellectualiter sibimet impressa cum patri ceterna sapientia tanquam intelligibilis locutionis, ad ea que infra sunt transmittentis, ut fieret temporalis motus in rebus temporalibus siue formandis siue administrandis.

Item. Facta est inquit lux, id est creatio angelica, quia tunc ceperunt agnoscere uel intelligere creatorem suum.

D. Quare iterum non repetit, et fecit Deus lucem, sicut creaturas ceteras repetit quas creauit, ut in firmamento dicit: Fiat firmamentum. Et iterum: Fecit Deus firmamentum?

M. Necesse namque non erat ut dixisset: Fecit Deus lumen, quia intellectualis creatura erat, id est  angeli. Quando autem dicit: Fiat firmamentum, uel cetera in aliis creaturis, hoc in cognitione angelica dixit, quia nec mirum est si Deus sanctis angelis suis in prima lucis conditione ad se conuersis, prius uoluit ostendere quid erat deinceps facturus. Quando uero dicit: Et fecit Deus, id est in propria natura rerum, iam non erat hoc opus de angelis iterum repetere, quia illi tunc, sicut diximus, conuersi fuerant ad cognoscendum creatorem suum. Cum enim eterna illa et immutabilis, que non est facta, sed genita sapientia, in spiritalem atque rationalem creaturam se transfert, sicut in animas sanctas, ut inluminati lucere possint, fit in eis quedam luculenta rationis affectio, que potest accipi, facta est lux,  cum dixerat Deus fiat lux, iam enim erat spiritalis creatio, que celi nomine significata est, cum scriptum sit: In principio creauit Deus celum et terram. Non celi corporei, sed celi incorporei, in qua natura intelliguntur omnes sancti angeli.



GREGORIUS.

Tales namque creati sunt angeli, ut si uellent, in beatitudinis luce persisterent; si autem nollent, etiam labi potuissent. Unde et Satan cum sequacibus legionibus cecidit; sed post eius lapsum ita confirmati sunt angeli qui perstiterunt, ut cadere omnino non possint. Quod bene in ipso exordio Geneseos presentis libri historica descriptione signatum est. Quia creauit Deus celum quod postmodum uocauit firmamentum. Celi ergo fuerunt, ut diximus, hi qui  prius bene sunt conditi, sed postmodum firmamentum appellati sunt, quia omnino iam ne caderent uirtutem incommutabilitatis acceperunt.



ITEM GREGORIUS.

Dixit Deus: Fiat lux et facta est lux , et paulo post: Factum est uespere. Nequaquam sic in hac uita per exercitationem iustitie peccatum deseritur, ut in eadem iustitia inconcusse maneatur. Quia etsi iam a cordis habitaculo culpam rectitudo eliminat, ipsa tamen culpa que repellitur, cogitationis nostre foribus assidens, ut sibi aperiatur pulsat. Quod Moyses spiritaliter innuit, cum facta corporaliter temporum momenta narrauit: Facta est lux, atque paulo post subiiciens, factum est uespere. Creator quippe omnium humane culpe prescius,  tunc expressit in tempore quod nunc uersatur in mente. Lux quippe ad uesperum ducitur, quia nimirum lumen rectitudinis umbra sequitur tentationis. Sed quia electorum lux tentatione non exstinguitur, nequaquam nox, sed uespere facta perhibetur, quia nimirum sepe tentatio in corde rectorum lumen iustitie abscondit, sed non interimit, quasi ad pallorem trepidationis pertrahit, sed funditus non exstinguit.



AMBROSIUS.

Dixit quoque Deus: Fiat lux, id est illuminatio credulitatis appareat. Prima enim die lucem fidei dedit, quia prima est in conuersione fides, unde et ipsum primum precepti mandatum est, Dominus Deus  tuus Deus unus est , propter quam fidem ipse Dominus uisibiliter in mundo apparere uoluit, iam tunc Deus iuxta prescientie sue gratiam diuisit iustos, id est filios Dei et lucis a peccatoribus tanquam a tenebris, istos uocans diem, illos noctem, nam quia in lucis nomine iusti appellantur, audi Apostolum: Fuistis inquit aliquando tenebre, nunc autem lux in Domino .



AUGUSTINUS.

Et uidit Deus lucem quod esset bona .

D. Si subito Deus uidit lucem quod esset bona, an antea nesciuit, et uisio ei contulit scientiam?

M. Omne enim opus precedit uoluntas, nam dum cogitamus quid operare debeamus, neque enim ignorans aliquid facit, dum cogitat qualiter fiant que  facienda cogitando disposuit. Et cum hoc in hominem cadere non possit, ut aliquid ignorans faciat, quanto magis in Deum, qui omnia eterno et stabili consilio suo quomodo uoluit fecit? Nec aliter etenim facta et aliter facienda uidit; eo itaque modo uidit facta, quo uiderat facienda.

D. Et uidit Deus lucem quod esset bona . Quare lucem tantum laudauit, et non noctem?

M. Id est, quia nox adhuc nec dies facte erant, sed tantum lux angelica, quia indignum erat Deo rem informem laudare, que adhuc formata non erat, sed rem illam que formata erat laudauit, id est lucem angelicam.



AUGUSTINUS.

D. Et diuisit lucem a tenebris . Diuisit, inquit  scriptura, lucem a tenebris: omne enim quod diuiditur, et esse potest. Sicut ergo est essentia lucis, ita essentia tenebrarum. Et cur non dicit Scriptura, uidit Deus tenebras quod essent bone, sicut de luce dictum est?

M. Deus bona et incommutabili uoluntate creauit omnes angelos bonos, sed quia ex his quosdam per superbiam presciebat casuros, per incommutabilitatem prescientie sue diuisit inter bonos et malos. Malos igitur appellans tenebras, bonos appellans lucem, in his dicens quia boni sunt, in illis nullatenus dicens, ne peccata que erant tenebre adprobare uideretur.



ITEM ALIBI.

D. Diuisit lucem a tenebris. Quid est lucem a tenebris  diuidere?

M. Id est, distinctio rei formate ab informi.

D. Appellauitque lucem diem, et tenebras noctem . Cur appellauit lucem diem et tenebras noctem? que adhuc formata non erant?

M. Propterea enim appellauit lucem diem, quia dies circa speciem facte rei appellatus est; et tenebras noctem, quia nox ista que nobis notissima est, facit eam esse absentia solis super terram, quia decidente sole, uocamus uesperam, inchoante mane uocamus diem. Nox autem hic priuatio operis est, aut nox ipsa possibilitas appellata est, que inest rebus factis, unde fieri potest, etiamsi non mutentur.

 D. Factumque est uespere et mane dies unus . Quomodo hoc intelligendum est?

M. Quid per uesperam nisi perfectio singulorum operum, et mane est inchoatio sequentium?



AUGUSTINUS.

D. Primum enim diem astruis spiritalem esse creaturam, et quomodo habuit uespere et mane?

M. Omnis namque creatura antequam tempore suo fieret, in ipso Dei uerbo erat, prius ab angelis cognoscenda, et sic suo tempore facienda. Quapropter ipsa creature cognitio in semetipsa uespera erat, in Deo autem mane, quia plus uidetur ipsa creatura in Domino, quam in seipsa uidetur creatura. Plus scilicet uidetur in arte qua facta est, quam in seipsa que facta est. Propterea enim ait  euangelista Ioannes: Quod factum est in ipso uita erat . Omnia igitur que facta sunt et uitam non habent, in ipso uerbo Dei uita sunt, in seipsis non sunt uita. Celum, terra, lapis, uitam non habent, et tamen in Domino uita sunt. uiuunt igitur in Deo sine initio, atque incommutabiliter omnes rationes creaturarum. Ac per hoc plus uidentur ab angelis sanctis in uerbo Dei ubi sunt uita, quam in seipsa, quia scientia angelorum in comparatione Dei quodammodo uesperascit. Ergo in cognitione firmamenti secundus. In cognitione discretionis terre ac maris tertius. In cognitione solis ac lune uel stellarum, quartus. In cognitione reptilium, uel animalium, quintus. In cognitione iumentorum et ferarum uel ipsius hominis, sextus. Neque enim  diei unius quem intelligimus spiritalem creaturam, id est angelicam, sexies facta cognitio: sexies fecit propter senarii numeri perfectionem. Sed de numero et de senarii numeri perfectione aliquid tibi ex Scripturis sanctis colligam. Libens adesto, et te totum ad audiendum prepara. Unus in numeris diuidi non potest, ab ipso enim surgit omnis numerus; ergo duo diuidi possunt. Si pars eius unus est, igitur diuisio duorum in unum, diuisio trium in unum. Quid aliud hic numerus ostendit nisi Trinitatem que Deus est, quia quamuis tres sint persone, in una creduntur unitate nature. Quaternarius duas partes habet. Nam quarta eius unum est, media eius duo. Unum uidelicet et duo tria sunt. Ecce partes suas, nec ultra excrescit, nec complet, et  ideo imperfectus est numerus. Quinarius non habet nisi unum quod est quinta. Senarius igitur numerus perfectus est, quia partibus suis completur, habet enim unum quod est sexta, duo quod est tertia, tria quod est media: unum ergo duo et tria sex faciunt. Ideo propter huius numeri perfectionem, sex diebus operatus est omnem creaturam. Tres he partes senarii numeri demonstrant nobis Trinitatem Deum in trinitate numeri et mensure et ponderis fecisse omnem creaturam. Plurimum ualere senarii numeri perfectionem in Scripturis sanctis frequenter reperimus, presertim in morte Domini simpla et in resurrectione eius simpla. Mors itaque Domini nostri Iesu Christi non fuit in anima, sed in carne sola. Mors uero nostra non solum in carne, sed etiam in  anima. In anima propter peccatum, in carne uero propter penam peccati. Ille uero quia peccatum non habuit in anima, non est mortuus nisi tantum in carne, et hoc propter similitudinem carnis peccati quod de Adam traxerat. Igitur simpla eius mors fuit, nostra duplex. Est et simpla resurrectio eius, resurrectio nostra duplex est. Mors carnis eius et resurrectio eius, mors carnis nostre et resurrectio eius, mors anime nostre et resurrectio eius. Due mortes nostre et due resurrectiones nostre, due et due quatuor sunt. Uni morti Domini et uni resurrectioni eius adde et quatuor nostras, sex faciunt. Igitur simplum Domini et duplum nostrum tres sunt,  et tres partes habet, secundum quod supra diximus, senarius numerus. Nam XXXuI hore quibus Dominus fuit in inferno, huic simplo et duplo congruunt. XII igitur fuerunt diurne, et XXIu nocturne, XXIu ad duplam mortem nostram conueniunt, et ille XII hore ad mortem Domini simplam. Reuera enim et natiuitas eius senarium numerum habet. XLuI annis edifificatum esse templum astruunt Iudei in Euangelio, quod intelligitur de corpore Domini. XLuI anni pro diebus positi sunt. XLuI diebus dicunt infantem formari in utero, et subinde usque in diem parturitionis augmentari. Quadragies quippe seni fiunt CCLXXuI, qui faciunt menses nouem et dies decem. Computa ergo ab octauo kal. Aprilis, quando passus est Dominus, tunc etiam creditur fuisse conceptus  usque in diem uIII Kal. Ianuarii, et reperies dies CCLXXuI, qui constat per senarium numerum. Quid de illa muliere in Euangelio quam XuIII annis incuruauerat Satanas, quam sanauit Dominus, dicimus quia et ipsi anni senarium numerum habent; ter igitur seni X et uIII. Illa igitur mulier intelligitur genus humanum, quam in sexta etate seculi a diaboli captiuitate liberauit. Prima etas ab Adam usque ad Ne. Secunda a Ne usque ad Abraham. Tertia ab Abraham usque ad Dauid. Quarta a Dauid usque ad transmigrationem Babylonis. Quinta a transmigratione Babylonis usque ad Ioannem Baptistam et aduentum Domini Saluatoris. Sexta que nunc agitur, donec Excelsus ueniat ad iudicium. Sexto itaque seculo reformatur genus humanum ad imaginem Dei. Profecto  enim anni XuIII non solum sex etates, sed etiam tria tempora euidenter demonstrant. Unum scilicet ante legem, alterum sub lege, tertium sub gratia. Igitur et ipse annus senario numero continetur, habet enim dies CCCLXu et quadrans. Sexies quippe sexageni CCC sexageni, remanent profecto dies quinque et quadrans quinque dies sexti mensis, et tamen si illud quadrans pro die ponas, a parte totum sex faciunt. Ecce, quantum mihi Deus adiuuare dignatus est, de senarii numeri perfectione, et si non quantum uolui, tamen quantum potui, reddidi rationem.



INCIPIT DE DIE SECUNDA DISPUTATIO. Dixit quoque Deus: Fiat firmamentum in medio aquarum et diuidat aquas ab aquis .



AUGUSTINUS [a 1Kb] .


D. Ordo elementorum et pondus non sinit ut sit aquarum substantia super celos, aqua enim cedit terre, et er cedit aque, et ignis cedit eri, nullo modo enim potest esse ut secundum elementum, quod est aqua, sit super quartum quod est ignis; et quomodo dictum est, fiat firmamentum in medio aquarum, et diuidat aquas ab aquis?

M. Quomodo aut qualeslibet sint aque ille quas Scriptura dicit super celos esse, esse eas ibidem minime dubitemus. Sicut enim iste nubes que utique sunt feruntur super erem, ita fieri posse arbitror ut aque tenues atque subtiles ferantur super celum.  Nam ex hoc pondere elementorum multi philosophi resurrectionem carnis illudentes, non posse fieri inquiunt, ut homo qui utique ex terra factus est, sit in celo; sed hos ueritas conuincit, qui facit multa animalia terrena uolare in ere, et ignem quod est utique quartum elementum, esse in terra. Ergo Dei potentia que hec facere approbatur, facit ut homo et aque sint super celum. Sed talibus aduersariorum disputationibus quidam cedens, laudabiliter conatus est demonstrare aquas super celos, ut ex ipsis uisibilibus conspicuisque naturis adsereret scripture fidem. Et prius quidem quod facillimum fuit ostendit, et hunc erem celum appellari: propter quod dicimus serenum uel nubilum celum, uel quod uocantur uolatilia celi. Cum ergo probasset hunc  erem celum dici, nulla alia causa etiam firmamentum appellatum uoluit existimari, nisi quia interuallum eius diuidit inter uapores aquarum et istas aquas, que corpulentius in terris fluitant. Ergo ex ere qui est inter uapores humidos, unde superiora nubila conglobantur, et maria subterfusa, ostendere ille uoluit esse celum inter aquam et aquam, quamquam possit uideri non impedire propria pondera elementorum, quomodo etiam super illud sublime celum possint esse aque per illas minutias per quas etiam super hoc spatium eris esse potuerunt. Ipsi quippe subtilissima ratione persuadent, nullum esse quamlibet exiguum corpusculum in quo diuisio finiatur. Ac per hoc si potest aqua, sicut uidemus, ad tantas guttarum minutias peruenire, ut super  istum erem uaporaliter ferantur, cur non possit et super illud celum leuius minutioribus guttis et leuioribus imminere uaporibus?

Quidam etiam nostri istos de ipsorum siderum qualitatibus et meatibus conuincere moliuntur; idem namque asserunt stellam, quam Saturni appellant, esse frigidissimam, eamque per annos XXX signiferum peragere circulum. Queritur igitur ab eis, unde illa sit frigida, que tanto ardentior esse deberet, quanto sublimiore celo rapitur. Nam procul dubio cum rotunda moles circulari motu agitur, interiora eius tardius eunt, exteriora celerius. Que autem celerius, utique feruentius. Proinde memorata stella magis debuit calida esse quam frigida:  nimirum ergo eam frigidam facit aquarum super celum constitutarum illa uicinitas. Queri etiam solet que forma et figura celi esse credenda sit, utrum celum sicut [a 1Kb] spera undique concludat terram in media mundi mole libratam; an eam ex una parte desuper uelut discus cooperiat. Sed aliquis ait: Quomodo non est contrarium his qui figuras spere celo tribuunt, quod scriptum est in litteris nostris: Qui extendit celum sicut pellem? Cui responderi potest, quod pellis non solum in planum, uerum etiam in rotundum sinum extenditur: nam et uter et uesica pellis est.



AMBROSIUS [b 1Kb] .


De motu etiam celi nonnulli fratres questionem mouent, utrum stet, an moueatur; quia si mouetur, inquiunt, quomodo firmamentum? Hinc nouerint nomen firmamenti non cogere, ut stare celum putetur. Firmamentum enim non propter stationem, sed propter firmitatem, aut propter intransgressibilem terminum superiorum atque inferiorum aquarum uocatum intelligere licet. Hoc tamen intelligendum quod sidera circuunt, celum autem firmum stat, ut peta.

Nam celi in euum suum incontaminata materies. Naturam tamen aquarum illic iam non uaporali tenuitate, sed glaciali soliditate pendere estimamus propter siderum naturas mitigandas, ne creaturas  Dei subterpositas nimio ardore concrement. Dicimus ergo de ipsis aquis quod conglobate minime gutte in unum, et faciunt collectionem unam, et propter grauitatem ponderis non eas suffert er sustinere, sed eius ponderibus ad imum diffundendo dat locum, hec est pluuia.

Ergo erem, qui est inter uapores humidos, unde desuper nubila globantur, et maria subterfusa, uolunt intelligere celum esse inter aquam et aquam. Secundum uero celum, quod per spiritum cernimus, unde animalibus plenus discus ille ad Petrum missus in extasi mentis descendit. Tertium uero celum quod mente cognoscimus, ita secretum atque remotum, uel omnino mundatum, uel carnis sensibus abreptum, ut ea que in illo celo sunt, ipsam  Dei substantiam uerbum, per quod facta sunt omnia, in caritate Spiritus sancti ineffabiliter uidere ualeant.



ISIDORUS.

Tandem insanire desinant heretici, atque confusi agnoscant, quia qui cuncta potuit creare ex nichilo, potuit et illam aquarum naturam glaciali soliditate stabilire in celo. Nam cum et ipsi dicant, uolui orbem stellis ardentibus refulgentem, nonne diuina prouidentia necessario prospexit, ut intra orbem celi et supra orbem redundaret aqua, que illa feruentis axis incendia temperaret.



ITEM.

[c 1Kb] Secunda, inquit, die disposuit Deus firmamentum,  id est solidamentum sanctarum Scripturarum, firmamentum enim in ecclesia, Scripture diuine intelliguntur, quia celum plicabitur sicut liber. Discreuitque super hoc firmamento aquas, id est celestes populos angelorum, qui non opus habent hoc suscipere firmamentum, ut legentes audiant uerbum Dei. uident enim semper eum et diligunt; sed superposuit istud firmamentum legis sue, super inferiorum populorum infirmitatem, ut ibi suspicientes cognoscant qualiter discernant inter carnalia et spiritalia, quasi inter aquas superiores et inferiores. Factumque est uespere et mane dies secunda.



DE DIE TERTIA ORITUR QUAESTIO.


D. Dixit uero Deus: Congregentur aque que sub celo sunt in locum unum, et appareat arida . [a 1Kb] Hinc quoque oritur questio. Si totam terram aqua tegebat, non erat locus ubi aque congregarentur, dum totam terram tegebat aqua. Et quomodo Scriptura dicit: Congregentur aque que sub celo sunt in locum unum, et appareat arida?

M. Totam terram tegebat aqua sicut rarissima nebula, que postea in unum redacta atque collecta est, ut possit terre species apparere, quanquam et terra longe lateque subsidens, potuit concauas partes prebere, que confluentes aquas susciperent, ut arida appareret.



AMBROSIUS.

 Breuiter admonemus, ut quem forte non mouet querere quando species aquarum terrarumque creata sit; accipiant isto die non esse factum, nisi ut secernerentur hec duo. Nam illud quod dictum est, ante dierum enumerationem terra erat inuisibilis et incomposita, cum commendaret Scriptura cuiusmodi terram fecerat Deus, quia predixerat, In principio creauit Deus celum et terram, nichil aliud his uerbis intelligendum est, quam materie corporalis informitatem insinuare uoluisse; si tamen tardo intellectui non subrepat, ut materiam et speciem, quia uerbis Scriptura separat, conetur hec duo etiam tempore separare.



ITEM UBI SUPRA.

 D. Congregentur aque que sub celo sunt in locum unum, et appareat arida? Quid est ergo quod non ait, fiat arida uisibilis uel aqua congregata?

M. Quia propinquiora sunt eidem informitati quam celestia corpora, aut de his per numerationem dierum infirma rerum condiuntur, ideo noluit inferri, ut similiter cum superioribus fieri imperaret.



UNDE SUPRA.

Spiritaliter. [b 1Kb] Tertia, inquit, die collegit in unum aquas inferiores salsas, hoc est homines infideles, qui cupiditatum tempestate et tentationum carnalium fluctibus quatiuntur, et in seipsis quasi amaritudo includuntur; segregauitque ab eis aridam, populum  scilicet fontem uite sitientem. Obfixitque dehinc superborum limites, et cercuit eos ne turbulentis iniquitatum suarum fluctibus aridam, id est animam sitientem Deum conturbent, liceatque ei germinare bonorum operum fructus secundum genus suum, diligens proximum in subsidiis necessitatum carnalium, habens in se semen secundum similitudinem, ut ex sua infirmitate compatiatur ad subueniendum indigentibus. Producens et lignum forti robore, et fructiferum, id est beneficium ad eripiendum eum qui iniuriam patitur de manu potentis,  prebendo protectionis umbraculum ualido robore iusti iudicii. Sequitur:

uocauitque Deus aridam terram, congregationesque aquarum appellauit maria .

Hieronymus in libro Questionum Hebraicarum. Notandum quod omnis congregatio aquarum, siue salse sint siue dulces, iuxta idioma lingue hebraice, maria nuncupentur. Frustra igitur Porphyrius euangelistas ad faciendum ignorantibus miraculum, eo quod Dominus super mare ambulauerit, pro lacu Genesareth mare appellasse calumniatur, cum omnis lacus et aquarum congregatio maria nuncupentur. Sequitur:

Et uidit Deus quod esset bonum, et ait: Germinet terra herbam uirentem, etc., usque et factum est ita  .

Et protulit terra herbam uirentem, et facientem semen iuxta genus suum. [c 1Kb] Quid hoc loco per herbam, nisi bona operatio ponitur; licet in conditione mundi ita historice factum teneamus: terram tamen ecclesiam figurasse non inconuenienter accipimus, que in eo germinauit herbam uirentem, in quo ad uerbum Dei fecunda misericordie opera protulit. Sequitur:

Lignumque faciens fructum iuxta genus suum. Et habens unumquodque sementem secundum speciem suam . [d 1Kb] Lignum secundum suam speciem semen producit, cum mens nostra ex se considerationem in alterum colligit, et recti operis germen parit. Hinc quidam sapiens dicit: Quod tibi non uis  fieri, alii ne feceris . Hinc in Euangelio dicit: Quecumque uultis ut faciant uobis homines, et uos eadem facite illis ; ac si aperte diceret: Speciem uestram in alterum respicite, atque ex uobismetipsis cognoscite quid uos oporteat aliis exhibere. Et sicut superius diximus terram significare ecclesiam, que et uerbi nos pabulo reficit, et patrocinii umbraculo custodit. Que et loquendo pascit, et opitulando protegit, ut non solum herbam refectionis proferat, sed etiam cum fructu operis arborem protectionis.



AUGUSTINUS.

D. Cum dixerit Deus, germinet terra herbam uirentem et adferentem semen et ligna fructifera; ligna infructuosa uel spinas et tribulos quando fecit?

 M. Simul omnia Deus fecit, dicente Scriptura: Qui uiuit in eternum creauit omnia simul. Nullatenus igitur dicenda sunt infructuosa ligna, que aliquo modo hominibus adferunt adiumenta. Que et reuera si non inuenimus in eis aliquid ad edendum, inuenimus aliquid ad medicamentum, inuenimus ad adiutorium. Nam quante utilitates sint in eis, ipse considera. Fructifera ligna ex fruendo dicta sunt, si ab omni ligno possumus habere adiutorium; iure nullum lignum dicimus infructuosum. Tribulos uero et spinas quamuis post peccatum hominis nascantur  ad laborem, dicente Scriptura: Spinas et tribulos pariet tibi; tamen non est dicendum tunc ea aboriri ex terra, quia iam erant utique ad pastus pecorum ac uolatilium facta, non ad augendum hominis penam producta.

uiditque Deus quod esset bonum, et factum est uespere et mane dies tertius .

Quotiens tibi hoc uerbum occurrerit, memento sententie primi diei, quam posuimus ita: Si sic subito Deus uidit lucem, quod esset bona, etc.



INCIPIT DE DIE QUARTA.

Dixit etiam Deus: Fiant luminaria in firmamento celi, et illuminent terram .

D. Non antea tempora fuerunt?



IN HEXAMERON.

 M. Quis non uideat quam obscure positum sit quarto die cepisse tempora, quasi superius triduum sine tempore preterire potuerit, qui sue tamen creationis tempus habuerunt, siderum tamen distinctione illud triduum non habuerunt. [a 1Kb] Qualis etiam luna facta sit, utrum prima, an plena, multi loquacissime inquirunt. Sed plane dicam, siue primam siue plenam lunam Deus fecerit, fecisse perfectam. Omnis autem res quicquid progressu naturali per tempora congrua quodammodo prodit atque explicat, etiam ante continebat occultum, et si non specie uel mole corporis, ui tamen et ratione nature; nisi forte arbor que per hiemem pomis uacua foliisque nudata est, tunc imperfecta dicenda est. Nonnulli etiam multas stellas uel equales soli, uel  etiam maiores audent dicere, sed longius positas paruas uideri. Et si ita est, cur istas per signa circumeuntes amplius uenerantur? cur non eas signorum dominas esse perhibent? Etenim si regradationes illas siderum, uel fortasse tarditates non a sole fieri quisque contendat, sed aliis occultioribus causis, soli tamen isto in suis deliramentis quibus uim fatorum a ueritate deuii suspicantur, precipuam tribuere potestatem ex libris eorum certe manifestum est. Quia uero terrenis et corporalibus illa corpora non ad ea que ipsi tractant potentiora sunt, uel hinc aliquando cognoscant, quia cum multa corpora diuersorum generum, uel animantium, uel herbarum et arbustorum, uno simul puncto temporis  seminentur, unoque puncto temporis innumerabilia multa nascantur, non tantum diuersis, sed etiam hisdem terrarum locis tante sunt uarietates in progressibus, in actibus et passionibus eorum, ut uere isti, sicut dicitur, perdant sidera, si ita considerent. Fatendum ergo est, quando ab his uera dicuntur, instinctu quodam occultissimo dici, quem nescientes humane mentes patiuntur. Quod cum ad decipiendos homines fit, spirituum seductorum operatio est, quibus quedam uera de temporalibus rebus nosse permittitur, partim subtilioris sensus acumine, quia corporibus subtilioribus uigent, partim experientia callidiore, propter tam magnam  longitudinem uite; partim a sanctis angelis, quod ipsi ab omnipotente Deo discunt, etiam iussu eius sibi reuelantibus, qui merita humana occultissime iustitie sinceritate distribuit. Aliquando autem iidem nefandi spiritus etiam que ipsi facturi sunt, uelut diuinando predicunt. Sequitur:

Fecit quoque Deus duo magna luminaria; luminare maius ut preesset diei, et luminare minus, ut preesset nocti, et stellas, et posuit eas in firmamento celi, ut lucerent super terram, et preessent diei ac nocti, et diuiderent lucem ac tenebras .

D. Quomodo ista secundum sensum intelligenda sint, queso ut dicas?



ISIDORUS.

M. [b 1Kb] Quarta namque die emicuerunt luminaria  firmamento legis infixa, id est euangeliste, doctores, [c 1Kb] Scripturam sanctam disputando coherentes, et omnibus inferioribus lumen sapientie demonstrantes; prodiit etiam simul et cetera micantium siderum turba, id est diuersarum uirtutum in ecclesia numerositas, que in huius uite obscuritate tamquam in nocte refulgentes, diuidunt in hoc firmamento scripture sensibilia et intelligibilia, quasi inter lucem perfectorum, et tenebras paruulorum, et sunt in signis uirtutum et miraculorum; sunt etiam in tempora, et dies, et annos, quia predicatores propriis temporibus uiuunt et transeunt; uerbum autem Domini stabit in eternum.

D. Cur primo terra germinauerit, deinde sint facta luminaria?

 M. Quia post opera bona uenit illuminatio lucis ad contemplandam speciem diuine uirtutis.

Et uidit Deus quod esset bonum, et factum est uespere et mane dies quartus .

D. Cur uespera uel mane nominauit, de nocte autem nichil indicauit?

M. Quid ergo aliud noctem dicamus, nisi absentiam lucis, que inter uesperam et mane restare uidebatur? An quia prima lux angelicam significauit creationem, qui contemplando creatorem suum, cum concordissima caritate, sine cecitate ignorantie creatorem in perpetuum laudare non cessant. Sed tamen initio operis et fine lucide cognouerunt quod uespera et mane uocatur.



INCIPIT DE DIE QUINTA.


Dixit etiam Deus: Producant aque reptile anime uiuentis, et uolatile super terram sub firmamento celi .

D. Quid ergo est quod prius ornauit aquas de reptilibus, antequam terram de animalibus.



AMBROSIUS IN HEXAMERON.

M. Ratio namque erat, ut que prius uisibilis apparuit, prius etiam ornatum suum reciperet. Aut quia in principio celum recepit ornatum suum, id est de angelis quando creati fuerunt. Similiter autem et terra, quando eam de herbis uel de arboribus  uestiuit. Ratio enim erat, ut aque reciperent ornamentum suum de reptilibus, uel er de uolatilibus.

D. Quid est enim, quod sepe legimus de creatura celi et terre et maris, similiter quando creati sunt, uel quomodo, de ere autem nichil indicauit?

M. [a 1Kb] Non enim arbitrandum, ut ullum elementum in hac scriptura pretermisisset, nisi quia consuetudo est diuine Scripture, celum et terram totum mundum appellare, et ideo estimandum est erem ad celum et terram pertinere. Et quidquid est humidum, uel uaporaliter expansum, hoc ad terram pertinet: quidquid uero tranquillum et quietum est, ad celum pertinere dicitur. Et quod ita sit er aque similis, et ex eius halationibus pinguescere probatur, ita ut spiritum procelle faciat, id est nebulam. Aer  namque celo, in quo sunt luminaria, ita uicinus est, ut et ipse celi nomen accipiat. Nam cum dicitur in psalmo: Laudate eum, celi celorum , satis apparet hunc erem non solum celum, sed etiam celos dici, sicut dicuntur et terre, cum una sit. Hos etiam ereos celos quondam periisse diluuio, in quadam earum que canonice nuncupantur epistola legimus, quod nescio quemadmodum possit intelligi, nisi in aquarum naturam pinguioris huius eris qualitatem conuersam. Oportebat ergo ut in creandis habitatoribus inferioris huius mundi partis, qui sepe terre nomine tota commemoratur, prius producerentur ex aquis animalia, postea uero de terra, et quod ita, ut iam supra diximus, sit er aque similis, ut ex eius halationibus pinguescere  probetur. Ac per hoc non scriptum est: Producant aque reptilia animarum uiuarum, et producat er uolatilia uolantia super terram; sed utrumque hoc animantium genus ex aquis productum esse narratur. Quidquid ergo aquarum siue labiliter undosum et fluidum est, siue uaporaliter tenuatum atque suspensum, ut illud reptilibus, hoc uolatilibus appareat distributum, utrumque tamen humide nature deputatur. Et ideo sunt qui subtilissima consideratione quinque istos corporis sensus, secundum quatuor usitata elementa distinguunt, ut oculos ad ignem, aures ad erem, purum dicant pertinere; olfactum autem ad erem humidum, gustum uero ad corpulentos humores, tactum ad elementum terrenum; ac per hoc elementa omnia in omnibus esse, sed  unumquodque eorum ex eo quod amplius habet accepisse uocabulum. Ideo autem caloris priuatione, cum corpus nimie frigescit, obtundi sensum; quia motus pigrescit qui ex calore inest corpori, dum ignis erem, et er humida, et humor terrena queque afficit, subtilioribus scilicet crassiora penetrantibus. Quanto autem quidque subtilius est in natura corporali, tanto est uicinius nature spiritali. Anima tamen cui sentiendi uis inest, cum corporea non sit, per subtilius corpus agitat uigorem sentiendi. Habet itaque motum in omnibus sensibus per subtilitatem ignis, sed non in omnibus ad idem peruenit. In uisu enim peruenit represso calore  usque ad eius lucem. In auditu usque ad liquidiorem erem. In olfactu transit ad erem purum, et peruenit ad humidam exhalationem unde crassior hec aura subsistit. In gustu et hanc transit, et peruenit usque ad humorem corpulentiorem. Quo etiam penetrato atque traiecto, cum ad terrenam grauitatem peruenit, tangendi ultimum sensum agit. Non ergo ignorabat naturas elementorum, qui prius celestia luminaria, deinde aquarum animantia, terrarum autem postrema narrauit, non quod erem pretermiserit, sed quia puriorem partem eius celo, pinguiorem uero terris nuncupat. Quod enim et tactu aquas uentosque sentimus, hoc est quod terre solidum omnibus admiscetur elementis. In celo ergo uolant aues, sed isto quod psalmus etiam terre  nomine includit. Non ita in firmamento, sed secundum firmamentum. Nec ignoro quosdam philosophos sua cuique elemento distribuisse animalia, ut terrena esse dicerent non tantum que in terra repunt atque gradiuntur, sed aues etiam quod et ipse in terra requiescant uolando fatigate; erea uero animalia demones esse, celestia deos, quorum quidem nos partim luminaria, partim angelos dicimus. Aquis tamen pisces et sui generis belluas tribuunt, ut nullum elementum suis animalibus uacet. Distribuuntur enim elementa ad patiendum duo, humor et humus; ad faciendum autem alia duo, er et ignis. Aer namque a confinio luminosi celi usque ad aquarum fluida et nuda terrarum peruenit. Non tamen totum spatium eius exhalationes humide infuscant,  sed usque ad eum finem unde incipit iam terra nominari, sicut in psalmo, Laudate Dominum de terra . Superior uero pars eris propter puram tranquillitatem celo cui conlimatur, communi pace coniungitur, et eius uocabulo connuncupatur; in qua fortassis parte, si fuerunt ante transgressionem suam transgressores angeli cum principe suo, nunc diabolo tunc archangelo, nonnulli nostri eos putant celestes uel super celestes angelos fuisse: non mirum si post peccatum in istam sunt detrusi caliginem. Ubi tamen et er sit et humore tenui contexatur, qui commotus uentos et uehementius concitatus etiam ignes, et contractus nubila, et conspissatus pluuiam, et congelantibus nubilis niuem, et turbulentius congelantibus densioribus nubilis grandinem,  et distentus serenum facit, occultis imperiis et opere Dei a summis ad infima uniuersa que creauit administrantis. Sed ut iam diximus, er ex aqua fit, in ere enim uolatilia celi consistunt, unde aues celi nominamus, et demones in ere habitare dicuntur, et propterea eos suffert er sustinere, quia eream imaginem utuntur, et exinde impugnant humanum genus, quia statim quando creati fuerunt, de conspectu Dei proiecti sunt. Unde Saluator in Euangelio ait: uidi Satanam sicut fulgur cadentem de celo. Ubi iuste queritur quomodo cadere dicitur, si non stetit. Sed sciendum, quia non perseuerauit in consortio sanctorum angelorum: sed statim quam  cito seipsum aspexit in claritate Dei, erexit se in superbiam, et dixit: Ascendam in celum, et supra astra celi exaltabo solium meum, sedebo in monte testamenti in lateribus aquilonis, ascendam super altitudinem nubium, similis ero Altissimo . Et statim proiectus est de altitudine celi in erem cum omnibus satellitibus suis, quia non persteterunt in diuino amore, sicut illi qui firmati sunt, ut si uelint peccare, non possint, quia ipsi in principio proprium arbitrium habuerunt sicut genus humanum uidetur habere. Illi autem de proprio arbitrio lapsi, sententiam Dei acceperunt, ut si uelint reparari, non possint.

D. Iterum dixit Deus, ille ab initio homicida fuit et in ueritate non stetit . Cur homicida?

 M. Quia primum Adam iugulauit in paradiso, quando poma edere suasit, et de immortalitate [Forte immortali] factus est mortalis, et propterea humanum genus usque ad aduentum Saluatoris iugulauit.

D. Quomodo in ueritate non stetit?

M. Quia non meruit accipere, quod ei promissum fuerat, ut cum creatore suo in perpetuum cum reliquis angelis permansisset; sed proiectus est in terram cum suis. Ubi sine dubio penam patiuntur, quia in ere ignis sidereus eis dominatur, et sibi pro genere suo quasi quidam carcer deputatus est, quousque ueniat tempus diei iudicii, ut in ignem mittantur eternum. Sequitur:

Creauitque Deus cete grandia et omnem animam  uiuentem atque motabilem, quam produxerant aque in species suas et omne uolatile iuxta genus suum .

D. Nosce cupio quando minimi pisces uel animalia, siue uermiculi quos Scriptura non meminit, creati fuerunt. Et dum ratio inquirenda est ab elephanto maximo usque ad uermiculum minimum unde ueniant, dum Scriptura hic nichil indicauit.

M. Intelligendum enim est, quod quando Deus separauit aquas ab aquis, tunc minima animalia que de aquis efficiuntur, in ipsis aquis natura illorum consistebat; et illi uermes qui in corporibus mortuorum sunt, in ipsis corporibus eorum habent uigorem nascendi, et pisces de aquis procreantur, dum dicit. Producant aque reptile anime uiuentis

 D. Si aqua tegebat terram, an terra aquam queso ut dicas.

M. Aqua tegebat terram; quasi aliqua pars terre elapsa fuerit super aquam, statim erupta est aqua, et in locum suum terra reuertitur.

D. Quomodo in psalmo dicit quia ipse super maria fundauit eam, et super flumina preparauit eam , si aqua terram tegebat?

M. De altiori terra hoc dicit, ubi montes esse uidentur, aut de insulis illud dictum est, ubi terra altior est quam aqua. Sed magis hoc secundum sensum intelligendum est, quia simplices in Ecclesia  super prudentes fundati sunt. uiue itaque aque dicuntur illi, quia sustentant eos quos inferiores uel infirmiores se esse conspiciunt, quia quantum est inter lunam et sidera celi, tantum est inter sanctam rusticitatem, et sanctam simplicitatem. Sequitur:

Benedixitque eis dicens: Crescite et multiplicamini et replete aquas maris .

D. Quare ista animalia benedictionem accipere meruerunt sicut et homo?

M. Id est, ut intelligamus istam benedictionem in ceteris animalibus permanere.

Auesque multiplicentur super terram et factus est uespere et mane dies quintus.



INCIPIUNT QUAESTIONES DE DIE SEXTA

Dixit quoque Deus, Producat terra animam uiuentem  in genere suo, iumenta et reptilia et bestias terre, secundum species suas: factumque est ita .



AMBROSIUS.

D. Querendum nobis est si ista animalia uenenosa in principio quando creata sunt, uenenum habuerunt sicut nunc.

M. Hoc procul dubio sciendum quia sicut tunc creata fuerunt, ita permanent; sed tamen in principio nocendi non habuerunt potestatem, [a 1Kb] sicut probare possumus de serpentibus. Quando uipera inuasit manum Pauli, et nichil ei nocuit, quia potestatem habuit inuadendi, nocendi autem non habuit potestatem. Similiter de bestiis quando Daniel missus fuit in lacum leonum, tunc leones nichil illi nocuerunt; aut propterea ista animalia uenenosa creata fuerunt  ad terrendum hominem, quem Deus presciebat peccantem, ut intelligeret penas infernales, quia alibi dicit: uermes eorum non moriuntur, et ignis eorum non exstinguitur , quamobrem bestie inter se semetipsas nocerent, dum de originali peccato non habent unde eis uindicta tribuatur.



AMBROSIUS. De creatione hominis.

Et uidit Deus quod esset bonum et ait: Faciamus hominem ad imaginem et similitudinem nostram. Et fecit Deus hominem ad imaginem Dei .

D. Hoc primum breuiter dicimus non indifferenter accipiendum, quod in aliis operibus dicitur, dixit Deus, Fiat, hic autem dixit Deus, Faciamus.

M. [b 1Kb] Ad insinuandum, ut ita dicam, pluralitatem  personarum, propter Patrem et Filium et Spiritum sanctum, quam tamen deitatis unitatem intelligendam statim admonuit dicens: Et fecit Deus hominem ad imaginem suam. Hic etiam illud non est pretereundum, quia cum dixisset ad imaginem nostram, statim subiunxit, et habeat potestatem piscium maris et ceterorum animalium rationis exspertium. Ut uidelicet intelligamus hominem in eo ad imaginem Dei factum, in quo irrationalibus animalibus antecessit. Id autem est ipsa ratio exorta uel mens uel intelligentia. Licet enim subtilissime disseratur ipsam mentem hominis in qua factus est homo ad imaginem  Dei, quamdam scilicet rationalem uitam distribui in eterne contemplationis ueritatem, et in rerum temporalium administrationem; atque ita fieri quasi masculum et feminam, illa parte consulente, illa obtemperante. In hac tamen non recte dicitur imago Dei, nisi illud quod inheret contemplande incommutabili ueritati, in cuius rei figura Paulus apostolus uirum tantum dicit imaginem et gloriam Dei.



ALIBI ISIDORUS.

Et fecit Deus hominem ad imaginem suam, id est ad eternitatem et immortalitatem. Ad similitudinem uero, ut intellectum mentis habuisset, non ut animalia, qui nesciunt discernere inter bonum et malum.



ITEM AUGUSTINUS.

 D. Quid sibi uult intelligi quod legitur in Genesi: Faciamus hominem ad imaginem et similitudinem nostram.

M. In mente scilicet, id est in ratione et intelligentia. Ipsa itaque mens dum cogitat ea que eterna sunt, imago Dei dicenda est; cogitando eterna, uir est, sicut dicit apostolus Paulus: uir non debet uelare caput suum , cum sit imago glorie Dei; id est quantumcunque se extenderit in id quod eternum est, tanto magis inde formatur ad imaginem Dei; et ideo non est cohibenda, ut se inde contineat ac temperet. Quando uero ea agit uel cogitat que sunt temporalia, mulier appellatur, tunc non est dicenda imago Dei, et propterea debet uelare caput suum, ne nimium sit ad inferiora progressio,  ne cum licita agit, illicita concupiscat.

D. Et creauit Dominus Deus hominem ad imaginem suam, ad imaginem Dei creauit illum; masculum et feminam creauit eos . Quid est enim quod feminam dicit creare cum masculo, que adhuc formata non erat?

M. Quia de Adam processura erat. Sic etenim in semente arboris multa occultantur; primo igitur in radice figitur, deinde in qualitate arboris, postea in effusione ramorum, et exinde in uiriditatem foliorum et cetera. Ita et femina in corpore Ade latebat, quia de costa eius fabricanda fuit. Sequitur.

Et benedixit eis dicens: Crescite et multiplicamini et replete terram, et subiicite eam, et dominamini  piscibus maris et uolatilibus celi, et uniuersis animantibus que mouentur in terra .

D. Quare homo istam benedictionem accipere meruit?

M. Ne inculpari uideretur in procreandis filiis, ut declararet nullum exinde peccatum habere, si legitime nuberetur.

D. Si ergo Adam talis est creatus ut immortalis permaneret, cur eis dicitur: Crescite et multiplicamini?

M. Hoc namque intelligendum quia non secundum concupiscentiam carnis, neque ulla mala uoluntate debuerunt filios procreare, nec sicut non in dolore pariunt filios, sed sicut quisque imperat membra sua aliquid exercere, uel manum in operando,  uel pedem in ambulando, ita et illi debuerunt in paradiso fetus procreare.

D. Si autem sic debuerunt fetus procreare, quid est quod in paradiso antequam proiecti fuissent non coierunt simul ut filios procreassent?

M. Quia mox creata mulier trangressa est, et de alta immortalitate in ima profundi proiecta est.

D. Quomodo ergo corpora illorum mutari debuerunt, si illi immortales permanerent?

M. Id intelligendum, quia si non peccassent, mori omnino non possent, sed corpora illorum sine mortalitate, postquam numerus ille impletus fuisset, iuxta numerum angelorum in melius commutari debuerunt.



AUGUSTINUS.

 D. Primus homo mortalis factus est an immortalis?

M. Mortalis secundum alia et immortalis secundum alia. Tale ergo corpus habebat primus homo, quale et nos, sed sine peccato. Non enim habebat legem in membris suis repugnantem legi mentis sue, quod utique meruit post preuaricationem. Igitur animale corpus habuit Adam, sed ut non senesceret nec deficeret per illius ligni uirtutem quo sustentabatur, quod in paradiso uite nomen acceperat; quapropter si Dei preceptum seruasset, obedientie merito in illud corpus spiritale, quale sanctis in resurrectione promittitur, postmodum commutandum. Ac per hoc poterat non mori, si Dei pie obedientie cohesisset. Non enim factus fuerat, ut non possit  mori, sicut et cetere nature, que omnino mori non possunt, sed ita ut obedientia immortalem, inobedientia mortalem faceret.


Item.

D. Si Adam immortalis aut mortalis fuit; et si mortalis quomodo immortalis? et si animalis quomodo spiritalis? aut quare cum ceteris animalibus in commune cibum sumpsit?

M. Mortalis erat et immortalis. Mortalis erat quia potuit mori; immortalis quia potuit non mori: quia si non peccasset, mori omnino non potuisset, postquam autem peccauit, mortalis factus est.


Iterum.

Mortalis erat et immortalis. Mortalis erat sua conditione, immortalis Dei beneficio quod ei prestabatur  a ligno uite, a quo ligno cum peccasset, proiectus est ut potuisset mori

D. Quid ergo est quod nos, qui per Christum renati sumus, ipsam immortalitatem non accepimus, quam Adam habuit ante peccatum?

M. Non enim hoc accepimus quod in Adam perdidimus, id est corpus animale; sed tanto melius accepimus, quanto spiritalis corporali preponitur. Unde ait Apostolus: Seminatur corpus animale, surgit corpus spiritale ; non enim recepimus immortalitatem corporis spiritalis, sed recepimus iustitiam, de qua per peccatum lapsus est Adam, de qua etiam dicit Apostolus: Renoramini igitur spiritu mentis uestre, et induite nouum hominem,  qui secundum Deum oreatus est in iustitia et sanctitate ueritatis . Renouabimur igitur a uetustate peccati, non in pristinum corpus animale, in quo fuit Adam, sed in melius, id est in corpus spiritale, cum efficimur [Forte, efficiemur] equales angelis Dei celesti habitatione. [a 1Kb] Renouabimur etiam spiritu mentis nostre secundum imaginem eius qui creauit nos, quam peccando perdidit Adam. Renouabimur etiam carne cum hoc corruptibile induerit incorruptionem, et mortale hoc induerit immortalitatem, ut sit spiritale corpus, in quod nondum mutatus est Adam, sed mutandus erat, quia in corpore portamus imaginem terreni hominis, in mente autem imaginem celestis. Unde iterum ait Apostolus: Si est corpus animale, est  et spiritale, sicut scriptum est: Factus est primus homo Adam in animam uiuentem, nouissimus Adam in spiritum uiuificantem; sed non primum quod spiritale est, sed quod animale, deinde quod spiritale. Primus homo de terra terrenus, secundus homo de celo celestis. Qualis terrenus tales et terreni . Induamus et imaginem eius qui de celo est. Imaginem autem terreni hominis ab exordio humani generis induimus, imaginem uero celestis hominis nunc ex fide portamus, quam habere in resurrectione credimus.

D. Quare non benedixit arbores et herbas, sed hominem et animalia?

M. Ideo namque ista benedixit propter propagandam prolem, aut propter sexum masculini et feminini,  aut quia arbores sensum non habent sentiendi uel intelligendi. Animalia sentiunt et non intelligunt, homo quidem sentit et intelligit, ideo arboribus non dixit: Crescite et multiplicamini.

Dixitque Deus, Ecce dedi uobis omnem herbam afferentem semen super terram, etc., usque: Et factum est ita. uiditque Deus cuncta que fecit et erant ualde bona .

D. Cum Deus omnia bona creauerit, nichilque sit quod non ab illo sit conditum, unde malum?



AUGUSTINUS.

M. Malum natura non est, sed priuatio boni hoc nomen accepit: denique bonum potest esse sine  malo, malum non potest esse sine bono, nec potest esse sine malo ubi non fuerit bonum, ac per hoc dicimus et angelum bonum et angelum malum. Sed bonum quod angelus, malum quod uitium: bonum quod homo, malum quod uitiosus. Ideoque quando dicimus bonum, naturam laudamus; quando dicimus malum, non naturam, sed uitium quod est bone nature deprehendimus.

Factumque est uespere et mane dies sextus . Sequitur:

Igitur perfecti sunt celi et terra et omnis ornatus eorum.



INCIPIT DE DIE SEPTIMA.



HIERONYMUS [b 1Kb] .

Et compleuit Deus die sexta opera sua que fecit.

Pro die sexta in Hebreo diem septimam habet. Artauimus igitur Iudeos, qui de otio sabbati gloriantur, quod iam tunc in principio sabbatum dissolutum sit, dum Deus operatur in sabbato, complens opera sua in eo et benedicens ipsi diei, quia in illo uniuersa compleuerit.

D. Benedixit, inquit, diei septimo et sanctificauit illum . Cur benedixit diem septimum, in quo nichil creauit?

M. Ne forte indigens apparere uideretur, sicut homo post laborem fessus dicit: Deo gratias, perfeci opus meum. Non enim Deus ita fecit, sed benedixit  diei in quo nichil creauit, ut demonstraret quod ei nullus fuit labor cuncta creare, quia tantum dixit Deus fiat et facta sunt, et ideo ipse in die septimo requieuit, ut nos in ipsos faceret requiescere.



AUGUSTINUS.

D. Cum requies non sit nisi post laborem, cur Deus requiescere dicitur; an et ipse opere fatigatus est, ut requiescere diceretur?

M. Non in aliqua creatura tanquam eius bono indigens requieuit Deus, sed in seipso. Denique non in aliquo dierum, sed post sexti diei opera requiescere legitur: unde liquido apparet, nullam creaturam Deum per indigentiam, sed sola bona uoluntate fecisse. Quod si in aliqua creatura requiesceret, aliquam creaturam indigens faceret. Ergo quia nullam  creaturam indigens fecit, in nulla requieuit creatura. Nam quod dicit Scriptura requieuisse Deum in die septima ab omnibus suis operibus que fecit, hoc intelligi posse arbitror, quod non ipso bono indigens, quo sit beatior, requieuerit, sed ipsum diem septimum, id est angelicam naturam adduxisse ad requiem suam, ut uiderent, scilicet in Deo, sicut omnem formandam creaturam, ita et illud uiderent, quod nullam creaturam per indigentiam fecisset, sed sola bonitate. Hoc enim arbitror posse intelligi requiem Dei. Intelligitur et aliter requies Dei, id est, cum nos post bona opera requiescere facit, secundum illum modum quem Deus dicit ad Abraham: Nunc cognoui quod timeas Deum , id est cognoscere te feci. Ita et hic intelligitur requiescere  Deus, cum sanctis suis requiem prestat.


Item aliter.

[c 1Kb] Requiescere dicitur Deus a condendis nouis creaturis, quia post editionem sex dierum operum, nullam deinceps condidit creaturam. Nam quod ait: Pater meus usque modo operatur et ego operor, non nouam condens creaturam intelligitur, sed quam condidit administrando.



IUNILIUS.

Septimo die requieuisse dicitur Deus, non a creando, cum quotidie ex eius dispositione ac prouidentia omnis creatura renouetur, ut constat. Sed  hoc significatum est, quod post illos sex dies, nullam mundo incognitam substantialem speciem aut naturam nouam inexpertamque creauerit; dies namque iste primus, ipse est secundus, ipse est nouissimus, quia repetitio est diei septimi.

D. Quare non benedixit diem in quo lucem angelicam creauit uel illum in quo omnia perfecit?

M. Non enim sanctificans [Forte, sanctificauit] diem in quo hoc facere inchoauit, neque eum in quo hoc perfecit, ne illis uel faciendis uel factis, actio eius gaudium fuisse uideretur: sed eum in quo ab ipsis in semetipso requieuit, et nobis eam per diem septimum ostendit. Ipse tamen illa requie nunquam caruit, sed significans non percipere requiem suam, nisi post perfectionem operis; et ideo  in hac die uespera non successisse cognoscitur, quia requies nostra per perfectionem operis sine fine in gaudio erit. Sequitur:

Iste generationes celi et terre quando create sunt in die quo fecit Dominus celum et terram, et omne uirgultum agri, antequam oriretur in terra, omnemque herbam regionis priusquam germinaret .

D. Inquirenda est ratio si ista omnia in uno die facta fuerunt, aut per sex dies, sicut Scriptura commemorat. Et si per sex dies facta fuerunt, quomodo ergo sancta Scriptura uera est que dicit: Qui uiuit in eternum creauit omnia simul ?

M. Ille namque secundum substantiam rerum simul creauit omnia, nam secundum speciem forme, non simul creauit omnia; sicut mater infantem nutriens  in gremio suo, exspectat ut conualescat, ita Dominus tarditatem humani ingenii exspectauit. Nam in principio apud ipsum cuncta creata fuerunt, sed non statim in speciem uenerunt. Quando uero dixit: In principio creauit Deus celum et terram, tunc omnia sicut diximus apud ipsum facta sunt, quidquid [Leg. queque] de celo et terra oritura fuerunt, quamuis per sex dies secundum speciem diuidere uoluisset, sicut dicit quarto die sidera in celo posuisse, tamen primo die apud ipsum in celo facta sunt, que die quarto in speciem uenerunt. Quia sicut in grano sementis multa occultantur, radix, cortex, folia, fructus, uel multa alia que de ipsa arbore ueniunt, ita apud Deum ista omnia prius occultabantur, que postea in speciem uenerunt.

 D. Ergo si simul omnia creauit, quomodo uerum est quod legitur: Pater meus usque modo operatur et ego operor .

M. Perspiciat peritia tua, quia quamuis tunc creasset omnia simul, quotidie tamen gubernat in rigando, in plantando, in edificando, uel in ceteris rebus. Nam sicut homo qui agrum exercet, si illum dimittit, incultus remanet; ita et mundus a Deo creatus sine Dei gubernatione esse non potest, secundum apostolum Paulum: Neque qui plantat est aliquid, neque qui rigat; sed Deus qui incrementum dat .

Alii enim istos septem dies septem dona gratie Spiritus sancti intelligere uolunt, id est, spiritum sapientie  et intellectus, spiritum consilii et fortitudinis, spiritum scientie et pietatis, et spiritum timoris Domini. Dicunt namque per spiritum sapientie fecisse Deum celum et terram. Per spiritum intelligentie fecisse firmamentum et separasse aquas ab aquis. Per spiritum consilii segregasse aquas ab arida, et germinare terram fecisse. Per spiritum fortitudinis posuisse luminaria in firmamento celi, ut diuiderent diem ac noctem. Per spiritum scientie ornare aquas de reptilibus et erem de uolatilibus. Per spiritum pietatis uestire terram de animalibus, et hominem creare et cetera que sequuntur. Per spiritum timoris Domini die septimo opus suum sanctificasse.

Ita et nos debemus ista septem dona Spiritus sancti  in nobis imitari. Per spiritum namque sapientie celum et terram facere, id est celestia meditari et terrena derelinquere, uel lucem a tenebris separare, id est opera nostra perfecta a tenebris prauorum operum.

Per spiritum intelligentie debemus facere firmamentum inter aquas inferiores et superiores, id est disciplinam sanctam inter uitia et uirtutes, ut non declinemus ad uitia.

Per spiritum consilii debemus aquas separare ab arida, id est homines reprobos ab anima sitienti uerbum Dei.

Per spiritum fortitudinis debemus ponere luminaria in firmamento celi, id est dilectionem Dei et  proximi, quia dixit S. Ioannes: Qui odit fratrem suum, in tenebris est .

Per spiritum scientie debemus aquas ornare de reptilibus et cetera, id est de arcano cordis nostri uocem ad celum mittere; sicut pisces pennulis suis in altum saltum tribuunt, et uolucres celi in ere uolitant, ita et nos sensum nostrum ad superiora leuare oportet.

Per spiritum pietatis debemus facere serpentes et pecora et cetera, id est, ut simplicitatem ac prudentiam habeamus discernendi inter bonum et malum; et fructum bonorum operum agentes, qualiter ualeamus imitari exempla sanctorum, uel ipsam ueritatem ad cuius imaginem facti sumus.

Per spiritum timoris Domini debemus requiescere  in requie uite eterne, quia Initium sapientie timor Domini est .

D. Iste generationes celi et terre quando create sunt in die quo fecit Dominus Deus celum et terram . Superius septem dies numerati sunt, nunc unus dies dicitur quo fecit Deus celum et terram, et omne uirgultum agri, et omnem herbam regionis.

M. Huius diei nomine, secundum prophetiam, omne tempus huius uite significatur, in quo celum et terra factum est, id est in quo creature uisibiles disponuntur, administrantur, atque existunt. Hinc est quod Moyses et distincte per dies singulos condita omnia retulit, et tamen simul omnia creata subiunxit dicens  Iste generationes celi et terre quando create sunt, in die quo fecit Dominus Deus celum et terram, et omne uirgultum agri antequam oriretur in terra, omnemque herbam regionis. Qui enim diuersis diebus creatum celum et terram, uirgultum herbamque narrauerat, nunc uno die factum manifestat, ut liquido ostenderet quod creatura omnis simul per substantiam exstitit condita, quamuis non simul per speciem processit. Sequitur:

Non enim pluerat Dominus super terram, et homo non erat qui operaretur terram: sed fons ascendebat de terra, irrigans uniuersam faciem terre .



AUGUSTINUS.

D. Si uniuersam terram rigabat, ergo et montes rigabat,  quia montes utique terra sunt; si montes rigabat, diluuium erat. Et quomodo terra germinauerat herbam uirentem et facientem semen? aut quomodo homo habitabat in terra, si uniuersam terram aqua tegebat?

M. Fons positus est singularis pro plurali numero; hoc enim si sollicite requiras, in Scripturis sanctis frequenter reperies. Habes nempe in psalmo: Misit in eos muscam caninam et comedit eos, et ranam et exterminauit eos , dum utique nec una musca nec una rana fuerint. Et alibi: uenit locusta , non ait locuste, sed locusta. En habes singularem numerum pro plurali, secundum illud quod ait nobilissimus petarum [a 1Kb] :

. . . . . Uterumque armato milite complent.
 Porro autem propter unitatem nature dictum est fons, ut in eo omnes fontes intelligamus qui sunt in terra, quia quodammodo omnes ex unius abyssi natura emanant. Nam quod ait: irrigabat uniuersam faciem terre; non totam terram rigabat, sed partem. A toto enim partem significat. Quemadmodum dicimus, Christus mortuus est, Christus resurrexit, cum non mortuus fuerit, nec resurgeret nisi secundum carnem. Aut ut Ambrosius ait: Fons appellatus est, qui accepto humoris adiutorio, irrigabat uniuersam superficiem terre. Aut postquam paradisus plantatus est, restagnata est illa abruptio aquarum, et ille fons diuisus est per riuulos, ad irrigandam uniuersam faciem terre, sicut nunc uidemus ire  aquas per alueos fluminis, alueosque riuulorum, et ex eorum excessu uicina perfundere loca; sic et tunc quasi de uno fonte multi processerunt. Aut unus fons appellatus est, et in quodam sinu terre occultatur, et inde omnes fontes parui et magni progrediuntur.

D. Quid est enim quod fons iste manifeste non inuenitur, qui irrigare uideatur uniuersam faciem terre?

M. Forsitan propter peccatum primi hominis parentis nostri Adam iste fons abstractus est, ut auferat ubertatem a terra, et maiorem laborem exerceret humanum genus.



ITEM ALIBI ISIDORUS


[b 1Kb] Fons ascendebat de terra irrigans uniuersam faciem terre. Terra, mater Domini uirgo Maria rectissime appellatur, de qua scriptum est: Aperiatur terra et germinet Saluatorem . Quam terram irrigauit Spiritus sanctus, qui fontis et aque nomine in Euangeliis significatur.



DE INSPIRATIONE HOMINIS.

Formauit igitur Dominus hominem de limo terre .

D. Primo enim quod de limo terre Deus hominem finxit solet habere questionem, qualis ille limus fuerit, uel que materia nomine limi significata sit? quod queso mihi quoque aperias.

M. Solent enim inimici ueterum librorum omnia  carnaliter intuentes, et propterea semper errantes, etiam hoc mordaciter reprehendere, quod de limo Deus hominem finxit. Dicunt enim: Quare de limo fecit Deus hominem? an defuerat ei melior et celestis materia unde hominem faceret, ut de labe terre naturam fragilem mortalemque formaret? Non intelligentes primo quam multis significationibus uel terra uel aqua in Scripturis ponatur. Limus enim aque et terre commistio est. Dicimus enim tabidum et fragile et morti destinatum corpus humanum post peccatum esse cepisse. Non enim in nostro corpore isti exhorrescunt nisi mortalitatem quam damnatione meruimus. Quid autem mirum aut difficile Deo, etiamsi de limo istius terre hominem fecit, tale tamen corpus eius efficere quod corruptioni non subiaceret,  si homo preceptum Dei custodiens, peccare noluisset. Si enim speciem celi ipsius de nichilo uel de informi materia dicimus factam, quia omnipotentem artificem credimus, quid mirum si corpus, quod de limo qualicunque factum est, potuit ab omnipotenti artifice tale fieri, ut nulla molestia, nulla indigentia cruciaret hominem ante peccatum, et nulla corruptione tabesceret? Itaque superflue queritur unde homini corpus Deus fecerit. Si tamen nunc de corporis formatione dicitur, sic enim nonnullos nostros intelligere accepi, qui dicunt posteaquam dictum est: Finxit Deus hominem de limo terre, propterea non additum ad imaginem et similitudinem suam, quoniam nunc de corporis formatione  dicitur. Tunc autem homo interior significabatur, quando dictum est. Fecit Deus hominem ad imaginem Dei. Sed etiam si nunc quoque hominem ex corpore et anima factum intelligamus, ut non alicuius noui operis inchoatio, sed superius breuiter insinuati, diligenter retractatio isto sermone explicetur. Si ergo, ut dixi, hominem hoc loco ex corpore et anima factum intelligamus, non absurde de ipsa commistione limi nomen accepit. Sicut enim aqua terram colligit et conglutinat et continet, quando eius commistione limus efficitur, sic anima corporis materiam uiuificando, in unitatem concordem conformat, et non permittit labi et resolui.

 D. [a 1Kb] Queri autem merito potest, causales ille rationes quas mundo indidit, cum primum simul omnia creauit, quomodo sint institute? utrum ut quemadmodum uidimus, cuncta nascentia et fruticum et animalium in suis conformationibus atque incrementis pro diuersitate generum diuersa spatia peragerent temporum? aut quemadmodum creditur factus Adam sine ullo progressu incrementorum, uirili etate continuo formarentur, sicut aqua in uinum conuersa, et uirga in serpentem. Sed cur non utrumque illas credimus habuisse, ut hoc ex eis futurum esset quod facturo placuisset. Nam multa secundum inferiores causas futura sunt; sed si ita sunt, in prescientia Dei uere futura sunt. Si autem ibi aliter sunt, ita potius futura sunt sicut ibi sunt,  ubi qui prescit falli non potest. Nam futura senectus dicitur in iuuene, sed tamen futura non est, si ante moriturus est.

M. Hoc autem ita erit sicut se habent alie cause, siue mundo contexte, siue prescientia reseruate. Nam secundum quasdam futurorum causas moriturus erat Ezechias, cui Deus addidit Xu annos ad uitam , id utique faciens, quod ante constitutionem mundi se facturum esse presciebat, et in sua uoluntate seruabat. Ibi enim erat non solum ut ita Adam fieri posset, uerum etiam ut ita eum fieri necesse esset. Tamen non facit Deus contra causam, quam sine dubio uolens prestituit, quia contra suam uoluntatem non facit. Si autem non omnes causas in creatura primitus condita prefixit,  sed aliquas in sua uoluntate seruauit, non sunt quidem ille quas in sua uoluntate seruauit, ex istarum quas creauit necessitate pendentes; non tamen possunt esse contrarie quas in sua uoluntate seruauit, quia Dei uoluntas non potest sibi esse contraria. Istas ergo sic condidit, ut ex illis esse illud cuius cause sunt possit, sed non necesse sit. Illas autem sic abscondit, ut ex eis esse necesse sit hoc quod ex istis fecit ut esse possit. Sequitur:



ITEM AUGUSTINUS

D. Et flauit in faciem eius flatum uite . Quomodo istum flatum recipimus, si Deus incorporeus est?

M. [b 1Kb] Hoc manifeste sciendum est quia sicut non  manibus corporis finxit, ita nec faucibus labiisue sufflauit. Credendum tamen est atque intelligendum, neque ullo modo dubitandum, quod recta fides habet, animam sic esse a Deo, tanquam rem quam fecerit, non tanquam nature cuius ipse est, siue genuerit, siue quoquomodo protulerit. Non de reuolutionibus autem animarum quomodo se habeat uel non habeat philosophorum opinio, catholice tamen fidei non conuenit credere animas pecorum in homines aut hominum in pecora transmigrare. Nam illa que feruntur accidisse ut quidam quasi recordarentur in quorum animalium corporibus fuerint, aut falsa narrantur, aut ludificationibus demonum hoc in eorum animis factum est. Si enim contingit in  somnis, ut fallaci memoria quasi recordaretur se homo fuisse quod non fuit, aut egisse quod non egit, quid mirum si quodam Dei iusto occultoque iudicio sinuntur demones in cordibus etiam uigilantium tale aliquid posse.

Manichei autem, qui se Christianos uel putant uel putari uolunt, in hac opinione translationis uel reuolutionis animarum eo sunt illis gentium philosophis, uel si qui alii uani homines hoc putant, deteriores et detestabiliores, quod illi anime naturam a Dei natura discernunt. Isti autem, cum aliud nichil esse dicant animam quam ipsam Dei substantiam, atque id omnino quod Deus est, non trepidant eam tam turpiter commutabilem dicere, ut nullum sit herbe seu uermiculi genus, ubi eam non esse commixtam,  uel quo reuolui non posse mirabili opinentur insania. Proinde quoniam pars cerebri anterior, unde sensus omnes distribuuntur, ad frontem collocata est, atque in facie sunt ipsa quasi organa sentiendi, ideo scriptum arbitror, quod in faciem Deus sufflauerit hominis flatum uite. Anterior quippe pars posteriori merito preponitur, quia et ista ducit, illa sequitur, et ab ista sensus, ab illa motus est, sicut consilium precedit actionem. Et quoniam corporalis motus qui sensum sequitur, sine interuallis temporum nullus est, agere autem interualla temporum spontaneo motu nisi per adiutorium memorie non ualemus; ideo tres tanquam uentriculi cerebri demonstrantur. Unus anterior ad faciem, a quo sensus omnis; alter posterior ad uerticem, a quo motus  omnis; tertius inter utrumque, in quo memoriam uigere demonstrant; ne cum sensum sequitur motus, non connectat homo quod faciendum est, si fuerit quod facit oblitus. Unde ergo sit ipsa, id est de qua uelut materia Deus hunc flatum fecerit que anima dicitur, dum queritur, nichil corporeum debet occurrere; sicut enim Deus omnem creaturam, sic anima omnem creaturam corpoream nature dignitate precellit; per lucem enim et erem que in ipso quoque mundo precellentia sunt corpora, magisque habent faciendi prestantiam quam patiendi corpulentiam, sicut humor et terra, tanquam per ea que spiritui similiora sunt corpus administrat. Nuntiat enim aliquid lux corporea: cui autem nuntiat, non est hoc quod illa, et hec est anima cui nuntiat, non  illa que nuntiat. Et cum affectiones corporis moleste sentit, actionem suam qua illi regendo adest, turbato eius temperamento impediri offenditur, et hec offensio dolor uocatur. Et er qui neruis infusus est, paret uoluntati ut membra moueat, non autem ipse uoluntas est. Namque aliud esse animam, alia hec eius corporalia ministeria, uel uasa, uel organa, uel si quid aptius dici possunt. Hinc euidenter elucet, quod plerumque se uehementi cogitationis intentione auertit ab omnibus, ut pre oculis patentibus recte ualentibus multa posita nesciat. Nam et obliuiscitur aliquando, et unde ueniat et quo eat, et transit imprudens uillam quo tendebat, natura sui corporis  sana, sed sua in aliud euocata. Omne quippe corpus in omne corpus mutari posse credibile est, quodlibet autem corpus mutari posse in animam credere absurdum est. Illud uero uideamus utrum forsitan uerum esse possit, quod certe humane opinioni tolerabilius mihi uidetur, Deum in illis primis operibus, que simul omnia creauit, etiam animam creasse causaliter, secundum quam fieret cum faciendum esset corpus humanum. Nam neque illud quod dictum est, ad imaginem suam, nisi in anima; neque illud quod dictum est, masculum et feminam, nisi in corpore recte intelligimus. Credatur ergo si nulla Scripturarum auctoritas seu ueritas contradicit, hominem ita factum sexto die, ut corporis quidem causa in elementis mundi, anima uero iam ipsa  crearetur. Sicut cum primus conditus est dies, et creata lateret in operibus Dei, donec eam suo tempore sufflando, hoc est inspirando formato ex limo corpori insereret. Quod si ita est, fatebimur non in eo rerum genere animam primitus creatam ut esset prescia futuri operis sui uel iusti uel iniqui. Neque enim ex his tantum laudandus est Deus, quibus prescientiam dedit, cum recte laudetur etiam quia pecora creauit, quibus est natura humana prestantior, etiam in ipsis peccantibus. Natura quippe hominis ex Deo est, non iniquitas qua se ipse inuoluit, male utendo libero arbitrio, quod tamen si non haberet, in natura rerum minus excelleret. Cogitandus est quippe homo iuste uiuens, etiam non prescius futurorum, et ita uidendum est, excellentia  uoluntatis bone quam non impediatur ad recte uiuendum et qui placendum [a 1Kb] , quod ignarus futuri uiuit ex fide. Huiusmodi ergo creaturam quisquis esse nolit in rebus, contradicit Dei bonitati; quisquis autem penas eam non uult luere pro peccatis, inimicus est equitati. His enim omnibus diuine Scripture testimoniis, quam esse ueracem nemo dubitat, nisi infidelis et impius; ad illam sententiam ducti sumus, ut diceremus Deum ab exordio seculi primum simul omnia creauisse; quedam conditis iam ipsis naturis, quedam precognitis causis, sicut non solum presentia, uerum etiam futura fecit Omnipotens, et ab eis factis requieuit, ut eorum deinceps administratione atque regimine crearet etiam ordines temporum  et temporalium. Nunc tamen de anima quam Deus inspirauit homini sufflando in eius faciem, nichil confirmo, nisi quia ex Deo sic est, ut non sit substantia Dei, et sit incorporea; id est, non sit corpus, sed spiritus; non de substantia Dei genitus, nec de substantia Dei procedens, sed factus a Deo; nec ita factus, ut in eius naturam natura illa corporis uel inrationalis anime uerteretur.



RELIQUAE QUAESTIONES DE NATURA ANIMAE.

D. Insufflauit in facie eius spiraculum uite. Per spiraculum uite quid intelligere debemus?

M. Hoc est animam facere, sicut per Isaiam dicit: Spiritus ex me procedit, et Omnem flatum ego feci .

 D. Quid est enim quod anima, que innocens creata est, in corpus introiuit, quod Deus presciebat peccaturum?

M. Absit hoc recipiendum, ut propterea anima creata fuisset, ut in corpus quod Deus presciebat peccaturum introisset, et ad hoc reseruata esset, quia si sic esset, Deus auctor peccati fuisset; sed non est ita. Magis autem intelligendum atque recipiendum, quod Deo inspirante, ipsa uoluntaria introisset in corpus administrandum ipsum, quia per animam sentitur corpus, quia si anima non est, corpus mortuum est.

D. Quid ergo est anima? aut si est aliqua res unde anime fiant, quid ipsa est? quod nomen eius? que species? quem usum in rebus conditis tenet?  uiuit, an non? Si uiuit, quid confert uniuersitatis affectibus? beatamne uitam ducit, an miseram? Quid ergo anima? celum non est, neque terra, neque er, neque ignis, non aqua, non Deus, non sidera, non uisus, non auditus, non gustus, uel cetera, quod enumerare longum est, que in celo sunt et in terra. Unde ergo est anima?

M. Anima ex Deo data est et ex nichilo facta, quia homo qui de terra factus est, in terram reuertitur. Similiter niues et procelle, que ex aqua fiunt, et er sumit de terra, in aquam reuertuntur, et iterum de terra ex qua sumpta sunt in erem. Anima uero non habet ullum elementum ad quod reuertatur, nisi ad creatorem suum postquam de corpore  exierit, ut ipso moderante recipiat quod meretur.

D. Inquirenda est ergo ratio unde homini anima ueniat quando nascitur?

M. Alii dicunt quod sicut caro de carne nascitur, ita anima de anima nascatur; sed hoc Scriptura non narrat ullo loco, unde anima homini ueniat quando natus est, neque de ipsa anima mulieris, quomodo ei data fuisset, sicut narrat de carne quomodo facta est.

Alii uero melius sentiunt, quod unicuique homini anima a Deo data sit, quando natus est, sicut in Isaia scriptum est: Spiritus ex me procedit, et omnem flatum ego feci , id est omnem animam. Et sicut in psalmo scriptum est: Qui finxit singillatim  corda eorum . Et alii temerarie dicunt, quod tunc anime omnium create fuissent, quando simul omnia fecit, et in quodam loco occultantur, donec homo natus sit, et tunc ei data sit anima ex Deo. Sed hoc non est in rebus nostris considerandum quid uel sinat, uel non sinat, quomodo anima data sit homini: quod Scriptura non narrat ullo loco, nos non possumus discernere quod ueritas tacuit, et nichil aliud sonat Scriptura de hac re, nisi hoc tantum, quomodo anima a Deo data sit.

D. Ergo Saluator noster unde habuit animam?

M. Non de Adam, sed unde Adam, id est ex Deo, quia quamuis de propagine peccati descenderit, tamen de propagine peccati non concepit, quia nec  ipsa erat caro peccati, sed similitudo carnis peccati. Non enim inde accepit reatum moriendi

D. Et anima, quando de hoc corpore migrauerit, est corporalis an incorporalis?

M. Incorporalis quidem est.

D. Quomodo ergo portatur, si incorporalis est?

M. Incorporea quidem similis corporibus.

D. Et ubi portatur? ad locum corporeum, an incorporeum?

M. Ad loca incorporea similia corporalibus.

D. Queritur ergo si potest anima absque corpore inter angelos in perpetua beatitudine consistere sine defectu, quid ergo opus est ut iterum surgat corpus, ut illam tunc immortalem induat, quam nunc mortalem deposuit?

 M. Inest quidem corporis administratio, quo retardatur animus ut non in illud summum pergat, donec consurgat corpus, ut quod nunc ei in sarcina est, tunc sit in gloria.

D. Quid ergo opus est, ut paruuli qui parentes habent Christianos patrem et matrem, iterum renascantur per aquam baptismatis?

M. Quia unusquisque in originali peccato nascitur, et nisi renatus sit per aquam baptismatis, non potest introire in regnum Dei.



DE PLANTATIONE PARADISI.

Hieronymus in libro Questionum ita: Et plantauit Dminus Deus paradisum in Eden contra orientem. Pro paradiso, hortum habet, id est gan. Porro Eden delicie interpretantur, pro quo Symmachus  transtulit, paradisum florentem. Nec non quod sequitur, contra orientem, in Hebreo [a 1Kb] mimizra scribitur, quod Aquila posuit et nos, ab exordio, possumus dicere. Symmachus uero , Theodotion , quod et ipsum non orientem, sed principium significat. Ex quo manifeste comprobatur quod priusquam celum et terram Deus faceret, paradisum ante condiderat, sicut legitur in Hebreo. Plantauerat autem Dominus Deus paradisum in Eden a principio.



AUGUSTINUS IN HEXAMERON.

Et plantauit Deus paradisum in Eden ad orientem et posuit ibi hominem quem finxit . [b 1Kb] Non ignoro de paradiso multos multa dixisse, tres tamen  de hac re quasi generales sunt sententie. Una eorum qui tantummodo corporaliter paradisum intelligi uolunt, alia eorum qui spiritaliter tantum, tertia eorum qui utroque modo, et corporaliter et spiritaliter. Breuiter ergo dicam, tertiam mihi fateor placere sententiam. Plantauerat ergo Deus paradisum in deliciis, hoc est ad orientem, et posuit ibi hominem quem finxerat, sic enim scriptum est, quia sic factum est, ut quidam sapiens ait, quod in quodam loco iste paradisus plantatus est, ubi homo terrenus habitare potuit. Nam paradisus spiritaliter intelligitur, ubi nunc anime sanctorum de corpore exeuntes pergunt, in cuius figuram iste paradisus plantatus fuit, secundum rerum gestarum fidem. Illud plane  quod sequitur: Et lignum uite in medio paradisi lignumque scientie boni et mali, diligentius considerandum est ne cogatur in allegoriam, ut non ista ligna fuerint, sed aliud aliquid nomine ligni significent. Dictum est enim de sapientia, lignum uite est amplectentibus eam . uerumtamen cum sit Hierusalem eterna in celis, etiam in terra ciuitas qua illa significaretur condita est. Et Sara et Agar quamuis duo Testamenta significarent, erant tamen etiam quedam due mulieres. Et cum Christus per ligni passionem fluento spiritali nos irriget, erat tamen petra que aquam sitienti populo ligno percussa manauit. De qua dicitur: Petra autem erat Christus , non sicut ille uitulus saginatus qui minore filio reuertente in epulas cesus est. . Ibi quippe ipsa narratio figurarum est, non rerum gestarum figurata significatio. Sed illud etiam in rebus gestis factum est, hoc autem tantum in figuris predictum. Sic et sapientia idem ipse Christus, lignum uite est in paradiso spiritali, quo misit de cruce latronem. Creatum est autem quod eam significaret lignum uite etiam in paradiso corporali, nec sine mysteriis rerum spiritalium corporaliter presentatis, uoluit hominem Deus in paradiso uiuere. Erat ergo ei in lignis ceteris alimentum, in illo autem sacramentum, quid significans nisi sapientiam, de qua sic dictum est: Lignum uite amplectentibus eam? quemadmodum de quo diceretur: Petra manans est sitientibus eum. Illud quoque addo quanquam corporalem cibum, talem tamen illam arborem prestitisse,  quo corpus hominis sanitate stabili firmaretur, non sicut ex alio cibo, sed nonnulla inspiratione salubritatis occulta. Profecto licet usitatus panis aliquid tamen amplius habuit, cuius una colliride homini Deus ab indigentia famis dierum XL spatium uindicauit. Sequitur:

Nunc uideamus: de ligno scientie boni et mali, cur istud nomen acceperit, quia ualde bona omnia Deus creauit. Id dinoscendum boni et mali quantum fuisset inter obedientie bonum et inobedientie malum, quasi inde transgressus esset, malum illi esset; si uero seruasset precepta conditoris sui, bonum illi fuisset, quoniam si transgressus non fuisset, experimentum pene non didicisset.

 D. Et fons ascendebat de loco uoluptatis, ad irrigandum paradisum, qui inde diuiditur in quatuor capita, uel in quatuor partes, quomodo intelligendum est?



AUGUSTINUS.

M. Ne quis ex hoc moueatur quod de his fluminibus dicitur, aliorum esse fontes notos, aliorum autem prorsus incognitos; cum id potius credendum sit, quoniam locus ipse paradisi a cognitione hominum est remotissimus, inde quatuor aquarum partes diuidi, sicut fidelissima Scriptura testatur. Sed ea flumina, quorum fontes noti esse dicuntur, alicubi isse sub terras, et post tractus prolixarum regionum, locis aliis erupisse, ubi tanquam in suis fontibus  noti esse perhiberentur. Nam hoc solere nonnullas aquas facere quis ignorat?



ITEM AUGUSTINUS.

Flumen autem quod procedebat ex Eden, id est ex deliciis, et uoluptate, et epulis, quod flumen a propheta significatur in psalmo ubi ait: Torrente uoluptatis tue potabis eos , diuiditur, inquit, in quatuor partes, et quatuor uirtutes significat, prudentiam, fortitudinem, temperantiam, iustitiam. Dicitur autem Physon ipse esse Ganges, Geon autem Nilus, quod etiam in Ieremia propheta animaduerti potest, nunc aliis nominibus appellantur, sicut nunc Tiberis dicitur fluuius qui prius Albula dicebatur. Tigris autem et Euphrates etiam nunc eadem nomina  tenent. Quibus tamen nominibus uirtutes, ut dixi, spiritales significantur, quod etiam ipsorum nominum interpretatio docet, si quis Hebream linguam uel Syram consideret, sicut Hierusalem, quamuis sit uisibilis et terrenus locus, significat tamen ciuitatem pacis spiritaliter, et Sion quamuis sit mons in terra speculationem tamen significat. Et hoc tamen in Scripturarum allegoriis ad spiritalia intelligenda sepe transfertur. Et ille qui descendebat ab Ierusalem in Iericho, sicut dicit, et in uia uulneratus, saucius et semiuiuus relictus est a latronibus , utique loca ista terrarum, quamuis secundum historiam in terra inueniantur, spiritaliter cogit intelligi.

 Prudentia ergo que significat ipsam contemplationem ueritatis, ab omni ore humano alienam, quia est ineffabilis, quam si eloqui uelis, parturis eam potius quam paris, quia et ibi audiuit Apostolus ineffabilia uerba que non licet homini loqui. Hec ergo prudentia terram circuit, que habet aurum et carbunculum et lapidem prasinum, id est disciplinam uiuendi, que ab omnibus terrenis sordibus quasi decocta enitescit, sicut aurum optimum, et ueritatem quam nulla falsitas uincit, sicut carbunculi fulgor nocte non uincitur, et uitam eternam que uiriditate lapidis prasini significatur propter uigorem qui non arescit.

Fluuius autem ille qui circuit terram Aethiopiam multum calidam atque feruentem, significat fortitudinem  calore actionis alacrem atque impigram.

Tertius autem Tigris uadit contra Assyrios, et significat temperantiam, que resistit libidini multum aduersanti consiliis prudentie, unde plerumque in Scripturis, Assyrii aduersariorum loco ponuntur.

Quartus fluuius non est dictum contra quid uadat, aut quam terram circumeat; iustitia enim ad omnes partes anime pertinet, quia ipsa ordo et equitas anime est, qua sibi tria ista concorditer copulantur. Prima prudentia, secunda fortitudo, tertia temperantia et in statuta copulatione atque ordinatione iustitia.



RECAPITULATIO. De paradiso, fonte ac fluminibus, et ligno uite.



ISIDORUS [a 1Kb] .

Plantauerat autem Dominus Deus paradisum uoluptatis a principio. Paradisus Ecclesia est, sic enim de illa legitur in Canticis canticorum: Hortus conclusus est soror mea . A principio autem paradisus plantatur, quia Ecclesia catholica a Christo principio omnium condita esse cognoscitur. Fluuius de paradiso exiens, imaginem portat Christi, de paterno fonte fluentis, qui irrigat Ecclesiam suam uerbo predicationis et dono baptismi; de quo bene per prophetam dicitur: Dominus Deus noster fluuius gloriosus exsiliens in terram sitientem. Quatuor autem paradisi flumina quatuor sunt Euangelia ad predicationem  in cunctis gentibus missa. Ligna fructifera omnes sancti sunt, fructus eorum opera eorum. Lignum uite sanctus sanctorum utique Christus, ad quem quisque si porrexerit manum, uiuet in eternum. Lignum autem scientie boni et mali, proprium est uoluntatis arbitrium, quod in medio est positum ad dinoscendum bonum et malum, de quo qui relicta gratia Dei gustauerit, morte morietur. Sequitur:

D. Tulit ergo Dominus Deus hominem, et posuit eum in paradiso uoluptatis, ut operaretur et custodiret illum . Quid, rogo, operaretur? quid custodiret? paradisum, an aliud aliquid?

M. Ista sententia duplicem intelligentiam parit. Siue enim operaretur homo paradisum, id est in  paradiso aliquid operaretur, non necessitate uictus, sed delectatione operabatur. Adhuc non peccauerat, nec ei terra spinas et tribulos germinauerat, ut in sudore faciei sue ederet panem suum. Hoc nempe meruit post peccatum. Ante peccatum igitur, non indigentia, non necessitate, sed sola, ut diximus, uoluntate operabatur paradisum per agriculturam, et custodiebat per disciplinam, non contra bestias, neque contra aliqua animalia paradisum custodiebat; sed sibi scilicet, ne amitteret peccando, quod custodire potuerat obediendo. Siue ipsum hominem ponens Deus in paradisum ut operaretur et custodiret, ut tutus esset; quodlibet horum dicatur, siue homo operaretur paradisum per agriculturam, et custodiret  per disciplinam, siue ipsum hominem Deus operaretur ut bonus esset ac tutus; quodlibet horum intelligas, rationem habet iuxta utrumque intellectum. Sequitur:

Precepitque ei Dominus dicens: ex omni ligno paradisi comede, de ligno autem scientie boni et mali ne comedas; in quacunque die comederis ex eo, morte morieris .



AUGUSTINUS.

D. Cum Deus minaretur homini mortem die quo cibum uetitum tetigerit, cur non eodem die mortuus fuerat, sicut Scriptura dicit: In quacunque die comederis ex eo, morte morieris?

M. Quatuor esse mortes sancta Scriptura manifestissime  ostendit. Prima mors est anime que suum deserit creatorem, cum enim deseruerit peccat. Sine, inquit Dominus in Euangelio, mortuos sepelire mortuos suos . Ecce habes secundum animam sepelientes mortuos, et quos sepeliunt secundum carnem mortuos. Hec itaque sententia duas mortes manifestissime ostendit, unam animarum, alteram corporum. Tertia solius est anime, quam dum ex corpore exierit patitur, secundum illud quod in Euangelio de illo diuite legimus: Pater Abraham, inquit diues, mitte mihi Lazarum, ut digito suo refrigeret linguam meam, quia crucior in hac flamma . Quarta autem mors, cum anima receperit corpus, ut in ignem mittatur eternum, secundum illud quod Dominus in Euangelio de futuro  iudicio dicit: Ite in ignem eternum, et reliqua. Die itaque quo peccauit Adam, in anima mortuus est; sicut enim corpus uiuit ex anima, ita anima, ut beate uiuat, ex Deo. Ergo defuncta anima Ade iure dicitur mortua, ex qua tres postea secute sunt mortes. Ut enim he subsequerentur prima precessit, quia eo die quo peccauit Adam, in anima mortuus est.

D. Quomodo poterat mortem timere Adam, quam nullatenus sciebat?

M. Sicut enim nos scimus resurrectionem, quam nunquam experti sumus, nec uidimus, ita et ille sciebat mortem. Scientes igitur quod exiens anima a corpore faciat mortem, et dum reuersa fuerit in corpus suum faciat resurrectionem; ecce scimus resurrectionem, quam nunquam experti fuimus. Sic  et ille sciebat utique mortem non adhuc per experientiam, sed per scientiam. Sciebat quippe quid esset uiuere, et per priuationem uite sciebat utique mortem. Sic sciuntur tenebre per priuationem lucis, et scitur silentium per priuationem uocis: ita sciebat Adam mortem per priuationem uite. Sequitur:



AUGUSTINUS.

D. Dixit quoque Dominus: Non est bonum esse hominem solum, faciamus ei adiutorium simile sui . Quomodo hoc intelligendum?

M. [a 1Kb] Certe si a me queratur ad quam rem fieri oportuerit hoc adiutorium, nichil aliud probabiliter occurrit, quam propter filios procreandos, sicut adiutorium semini est in terra, ut uirgultum ex utraque nascatur. Nec uideo quid prohibere potuerit, ut  essent eis etiam in paradiso honorabiles nuptie, ut sine ullo inquieto ardore libidinis, sine ullo labore ac dolore pariendi, fetus ex eorum semine gigneretur. Non ut morientibus parentibus filii succederent, sed ut illis qui genuissent, in aliquo forme statu manentibus, ex ligno uite quod ibi plantatum erat, corporalem uigorem sumentibus, et illi qui gignerentur ad eumdem perducerentur statum, donec certo numero impleto, si iuste omnes obedienterque uiuerent, fieret in eternam uitam commutatio, sicut considerari potest et de Enoch, qui filiis genitis Deo placens, non mortuus, sed translatus est. Cur ergo et Adam et Eua, si iuste uiuentes caste filios procreassent,  non eis possint transtatione non morte succedentibus cedere. Que cum ita sint, cur non credamus eos ante peccatum ita genitalibus membris ad procreandos filios imperare potuisse, sicut ceteris que in quolibet opere anima sine ulla molestia et quasi pruritu uoluptatis mouet, ut eo nutu imperarent membris, quibus fetus exoritur, quo pedibus cum ambulatur, ut neque cum ardore seminaretur, neque cum dolore pareretur. Nunc uero transgrediendo preceptum, motum legis illius, que repugnat legi mentis in membris, concepte mortis habere meruerunt. Et quid hac pena iustius, quam ut non ad omnem nutum seruiat corpus, id est suus famulus anime, sicut Domino suo detrectauit ipsa seruire.

Formatis igitur Dominus Deus de humo cunctis  animantibus terre et uniuersis uolatilibus celi, adduxit ea ad Adam . Et reliqua.

D. Nunquidnam sic adduxit Deus ad Adam cuncta animalia et uniuersa uolatilia celi, quomodo adducunt aucupantes aut uenantes ad retia? An forsitan uox de nube facta iussionis, quam intelligerent tanquam rationales anime, et ea audita, nichilominus obedierunt.

M. Non hoc acceperunt animalia aut uolatilia, ut sint ratione capaces, per quam obedire possint Creatori suo; in suo tamen genere obtemperant Deo, non rationabili uoluptatis arbitrio, sed sicut mouet ille omnia temporibus opportunis, non ipse temporaliter motus. Mouet itaque seipsum sine tempore et loco, mouit creatum spiritum sine loco temporaliter. Precedit  igitur substantia que tantum temporaliter mouetur. Precedit itaque substantia que nec temporaliter nec localiter mouetur, illam que temporaliter mouetur; idem spiritus conditus mouet seipsum per tempus sine loco, mouetur corpus per tempus et locum. Spiritus uero creator mouet seipsum sine tempore et loco. Igitur spiritus rationalis, qui est in hominibus, seu irrationalis, etiam et iussis mouetur. Sed rationalis habet intelligentiam per quam iudicare possit utrum iussis consentiat, an non consentiat: animalia uero aut uolatilia non acceperunt hoc iudicium; pro suo tamen genere atque natura iussu aliquo tacta propelluntur. Unde angelica natura, iussa Dei perficiens, mouet iussis omne genus animantium, ducens quo illa nesciunt. Si homines possunt nonnulla  animalium genera mansueta facere, ita ut quasdam uoluntates hominum facere uideantur, quanto magis hoc angeli possunt?

D. Que causa facit ut Deus, quem astruis moueri, non moueatur in tempore, aut spiritus creatus qui mouetur in tempore, non moueatur et loco?

M. Deus qui instituit tempora, et est ante tempora, nichil in eo est preteritum aut futurum, nullum consilium nouum, nullaque cogitatio noua, quasi scilicet sit noua et accedens. Nam si accedit Deo aliquid, iam non immutabilis; igitur immutabilis Deus est, nichil illi accedit, nulla noua cogitatio, nullum nouum consilium. Ideo non mouetur in tempore,  corpora uero sua in locum mouendum descendunt de celo et ascendunt in celum. Spiritus itaque hominum mouetur in tempore reminiscendo preterita, futura exspectando, aliqua noua discendo. Neque enim cum recordor aliquam lectionem aut aliquam ciuitatem, sic commotus est spiritus meus cogitando, ut hec recordaretur ex tempore, ita motus est et loco. Quod si in loco mouetur, an in celo, an in terra mouetur? quia sine celo et terra nullus est locus. Ubi enim fuit ipse spiritus, in celo an in terra, ut uideret ipsam lectionem uel ipsam ciuitatem? Ergo si in nullo loco uidit, ut recordaretur, in seipso uidit. Et quia initium habet, cogitatio est omne quod initium et tempus habet. Igitur secundum supradictam rationem spiritus creatus per tempus moueri  potest, non per locum. Spiritus uero creator sine tempore et loco, corpus autem et tempore et loco. Sequitur:

Immisit ergo Dominus soporem in Adam, et tulit unam de costis eius, usque hec uocabitur uirago, quia ex uiro suo sumpta est .



HIERONYMUS [a 1Kb] .

Et misit Dominus Deus exstasim super Adam; pro exstasi, id est mentis excessu, in Hebreo habet tardema, quod Aquila , Symmachus , id est grauem et profundum soporem interpretati sunt. Denique sequitur, et dormiuit, idipsum uerbum et in Ione stertentis somno positum est . Sequitur:

Hoc nunc os ex ossibus meis et caro de carne mea, hec uocabitur mulier, quoniam ex uiro sumpta est  . Non uidetur in Greco et in Latino resonare [Edit., sonare] cur mulier appelletur, quia ex uiro sumpta sit; sed etymologia in Hebreo sermone seruatur, uir quippe is, mulier issa. Recte igitur ab is appellata est mulier issa. Unde et Symmachus pulchre etymologiam etiam in Greco uoluit custodire dicens: Hec uocabitur, . Quod nos Latine possumus dicere: Hec uocabitur uirago, quia ex uiro sumpta est. Porro Theodotion aliam etymologiam suspicatus est dicens: Hec uocabitur assumptio, quia ex uiro assumpta est. Potest quippe issa secundum uarietatem accentus et assumptio intelligi.

[b 1Kb] Quod si queritur de facta post muliere, quomodo  se habeat causalis illa conditio, utrum iam id habeat, ut secundum eam necesse esset ex uirili latere feminam fieri, an hoc tantum habebat ut fieri posset; ut autem ita fieri necesse esset, non ibi iam conditum, sed in Deo erat absconditum. Dicam quid mihi uideatur. [c 1Kb] Omnes iste nature usitatissimos cursus habent, quasdam naturales leges suas. Ex his uelut primordiis rerum, omnia que gignuntur suo quoque tempore exortus processusque sumunt, finesque et decessiones sui cuiusque generis. Unde fit ut de grano tritici non nascatur faba, uel de homine pecus. Super hunc autem motum cursumque rerum naturalem potestas  Creatoris habet apud se posse de his omnibus facere aliud quam eorum quasi seminales rationes habent. Horum et talium modorum rationes non tantum in Deo sunt, sed ab illo etiam rebus creatis indite atque concrete. Ut autem lignum de terra excisum, aridum, perpolitum sine ulla radice, sine terra et aqua repente floreat et fructum gignat, dedit quidem naturis quas creauit, ut ex eis et hec fieri possint. uerumtamen et alio modo dedit ut non hec haberent in motu naturali, sed in eo quo ita creata essent, ut eorum natura sue uoluntati amplius subiaceret. Habet ergo Deus in seipso absconditas quorumdam factorum causas, quas rebus conditis non inseruit. Ibi est et gratia per quam salui fiunt peccatores. Nam quod attinet ad naturam iniquam, sua  uoluntate deprauatam, recursum per semetipsam non habet, sed per Dei gratiam. Propter quod mysterium gratie eius Apostolus  absconditum dixit, non in mundo, sed in Deo, qui uniuersa creauit. Quamobrem omnia etiam que ad hanc gratiam significandam non naturali motu rerum, sed mirabiliter facta sunt, eorum etiam cause in Deo abscondite fuerunt. Quorum si unum erat, quod ita mulier facta est de latere uiri, et hoc dormientis, non habuit hoc prima rerum conditio, quando sexta die dictum est: Masculum et feminam fecit eos, ut femina omnino sic fieret, sed tantum hoc habuit, quia et sic fieri possit. Nec contra causas quas uoluntate instituit, mutabili uoluntate aliquid faceret: quid autem fieret ut aliud omnino futurum non esset, absconditum  erat in Deo qui uniuersa creauit



ITEM AUGUSTINUS. De anima mulieris.

[d 1Kb] Quoniam de carne mulieris quemadmodum facta sit Scriptura narrauit, tacuit autem de anima, multo magis nos fecit intentos ut de hoc mundo [e 1Kb] refelli possint siue non possint, qui credunt animam de anima hominis, sicut de carne carnem, fieri a parentibus in filios utriusque rei transfusis seminibus. Hinc enim primitus ad hoc mouentur, ut dicant, quod unam animam Deus fecerit, quam sufflauit in faciem hominis, quem de puluere finxerat; et ut ex illa iam cetere creentur anime hominum, sicut ex illius carne omnis etiam caro hominum. Huic suspicioni facile  occurritur. Si enim propterea putant animam mulieris ex anima uiri factam, quia non scriptum est quod in mulieris faciem sufflauerit Deus, cur credunt ex uiro animatam quoque feminam, quando nec id quidem scriptum est.

Ac primum illud firmissime teneamus, anime naturam non in naturam corporis conuerti, ut que iam fuit anima, fiat corpus: nec in naturam anime irrationalis, ut que fuit anima hominis, fiat pecoris: nec in naturam Dei, ut que fuit anima, fiat quod Deus est.

 Illud etiam non minus certum esse debet, animam non esse nisi creaturam Dei.

Nunc itaque et illud consideremus, utrum neutram confirmet sententiam, sed utrique possit accommodari, quod scriptum est. Per unum hominem peccatum introiuit in mundum, et per peccatum mors; et ita in omnes homines mors pertransiit, in quo omnes peccauerunt . Ex his enim uerbis Apostoli qui defendunt animarum propaginem, sententiam suam sic astruere moliuntur. Si secundum solam carnem, inquiunt, potest intelligi peccatum uel peccator, non cogimur in his uerbis ex parentibus animam credere. Si autem, quamuis per illecebram carnis, non tamen peccat nisi anima, quomodo accipiendum est quod dictum est: in quo omnes peccauerunt, si non ex  Adam etiam anima sicut caro propagata est? uerissime quidem ac ueracissime scriptum est: Caro concupiscit aduersus spiritum, et spiritus aduersus carnem ; sed tamen carnem sine anima concupiscere nichil puto, quod omnis doctus atque indoctus non dubitet. Ac per hoc concupiscentie ipsius carnalis causa non est in anima sola, sed multo minus est in carne sola, ex utraque enim fit; ex anima scilicet, quod sine illa delectatio nulla sentitur, ex carne autem, quod sine illa carnis delectatio non sentitur. Carnem itaque concupiscentem aduersus spiritum dicit Apostolus, carnalem procul dubio delectationem quam de carne et cum carne spiritus habet, aduersus delectationem quam solus habet. Nam cum spiritus membris corporis imperat, ut huic desiderio  seruiant, quo solus accenditur, uelut cum adsumitur codex, cum aliquid scribitur, legitur, disputatur, auditur, cum denique panis frangitur esurienti, obedientiam caro exhibet, non concupiscentiam mouet. His atque huiusmodi desideriis, quibus sola anima concupiscit, cum aduersatur aliquid, quod eamdem animam secundum carnem delectet, tunc dicitur caro concupiscere aduersus spiritum, quod contra peccatum militant sub gratia constituti, non ut non sit in eorum corpore quandiu ita mortale est, ut mortuum iure dicatur, sed ut non regnet. Non autem regnat, cum desideriis eius non obeditur, secundum hanc sententiam, nec rem absurdissimam dicimus, quod caro sine anima concupiscat, nec Manicheis consentimus,  qui cum uiderent carnem non posse sine anima concupiscere, aliam quamdam animam suam ex alia natura Deo contraria carnem habere putauerunt.

D. Nec alicui anime non esse necessariam Christi gratiam dicere cogimur, cum dicitur nobis, quid meruit anima infantis, unde illi perniciosum sit non percepto baptismo exire de corpore?

M. Quibus respondetur, animas quidem corporibus hominum Deum nouas singillatim dare, ad hoc [a 1Kb] ut de carne peccati, de originali peccato ueniente, recte uiuendo, carnalesque concupiscentias sub Dei gratia subigendo, meritum comparent, quo cum ipso corpore in melius transferantur tempore resurrectionis:  sed necesse esse ut cum membris terrenis atque mortalibus, maximeque de peccati carne propagatis miro modo coaptentur, ut ea primitus uiuificare, post etiam etatis accessus regere possint, tanquam obliuione pregrauentur, que si esset quodammodo indigestabilis, creatori [b 1Kb] tribuitur. Cum uero paulatim ab huius obliuionis tempore anima resipiscit, quid ei obest illam uelut somno paululum immergi, unde paulatim euigilans in lucem intelligentie emergat? Sed antequam per etatem possit secundum spiritum uiuere, necesse habet mediatoris sacramento, ut quod per eius [c 1Kb] sacramentum et fidem nondum potest, per eorum qui diligunt fiat. Quid ergo, aliquis ait, si hoc non curauerint sui uel infidelitate, uel negligentia, an forte nichil oberit?  quid ergo prodest ei cui subuenitur? Hi pro causa sua quid respondere possint, qui secundum Scripturas sanctas, uel quod apud eas inueniatur, uel quod eis non aduersetur conantur asserere, animas nouas non de parentibus tractas corporibus dari, nondum me audisse uel alicubi legisse confiteor; sed etiam si uincant, non certando, sed probando, qui animarum traducem affirmant, non erit tamen consequens, ut etiam Christi anima ex illius preuaricatoris traduce uenisse credenda sit. Nam corpus Christi, quamuis ex carne femine sumptum sit, que de illa carnis peccati propagine concepta fuerat; tamen quia sic ex ea conceptus est, quomodo fuerat illa concepta, nec ipsa erat caro peccati, sed similitudo carnis peccati. Denique si a me queratur, unde acceperit animam  Christus iehsu, malim quidem hinc audire meliores, atque doctiores, sed tamen pro meo captu libentius responderim, non de Adam, sed unde Adam, id est ex Deo. Est in Epistola que scribitur ad Hebreos, locus quidam diligenti consideratione dignissimus. Cum enim per Melchisedech, in quo huius rei figura precesserat, discerneretur sacerdotium Christi a sacerdotio Leui: uidete ergo, inquit, qualis hic est, cui et decimam partem Abraham dedit de primitiis patriarcha , non autem et ille ibi decimatus est, cuius caro inde non feruorem uulneris, sed materiam medicaminis traxit. Nam cum ipsa decimatio ad prefigurandam medicinam pertinuerit, illud in Abrahe carne decimabatur quod curabatur, non illud unde curabatur. Eadem namque caro non Abrahe  tantum, sed ipsius primi terrenique hominis simul habebat et uulnus preuaricationis et medicamentum uulneris, in eo quod inde sine opere concupiscendi de uirgine assumptum est, propter mortis sine iniquitate consortium, et sine falsitate resurrectionis exemplum. Hic forte dicent, sicut potuit ibi esse secundum carnem et non decimari, cur non etiam secundum animam sine decimatione potuerit? quia in corporis semine potest esse uis inuisibilis, que incorporaliter numeros agit, non oculis, sed intellectu discernenda ab ea corpulentia que uisu tactuque sentitur. Sed quid laborem in re, que persuaderi  uerbis nemini forsitan potest, nisi tantum ac tale ingenium sit, quod sit legentis preuolare conatum, nec tamen totum exspectare [a 1Kb] sermone.

Breuiter ergo colligam si potuit et de anima id fieri, quod cum de carne diceremus, forsitan intellectum sit, ita est de traduce anima Christi, ut non secum labem preuaricationis adtraxerit. Si autem sine isto reatu potuit inde esse, non est inde. Iam de ceterarum animarum aduentu, utrum ex parentibus an desuper sit, uincant qui potuerint: ergo adhuc inter utrosque ambigo, et moueor aliquando sic, aliquando autem sic, saluo eo duntaxat, ut uel corpus esse animam, uel aliquam corpoream qualitatem siue coaptationem, si ita dicenda est, quam Greci harmoniam uocant, nec quolibet ista garriente, me crediturum  esse confidam, adiuuante Domino mentem meam, moneo sane quantum ualeo, si quos ista preoccupauit opinio, ut animas credant ex parentibus propagari, quantum possunt se ipsos considerent, et interim sapiant corpora non esse animas suas, nulla enim propior natura est, qua possit Deus incorporaliter cogitari, quam ea que ad ipsius imaginem facta est, et nichil est uicinius, quam ut a credente quod anima corpus sit, etiam Deus corpus esse credatur.

D. Nunquid quia opus erat Ade ut ei coniux fieret, aliter non poterat fieri, nisi ut dormienti costam detraheret, ex qua coniux edificaretur?

M. Poterat et aliter fieri, sed ideo congruentius iudicauit ut sic fieret, unde aliquid significaretur. Sicut enim dormienti Ade costa detrahitur et coniux  efficitur, ita et Christo morienti de latere sanguis effunditur, ut Ecclesia construatur. Communicatione namque corporis et sanguinis Christi, efficitur Ecclesia coniux Christi. Sequitur:

D. Quid sibi uult quod dicit Adam: Quamobrem relinquet homo patrem et matrem suam, et adherebit uxori sue, et erunt duo in carne una . Et beatus Paulus apostolus hoc capitulum ponens exposuit dicens: Sacramentum magnum hoc est, ego autem dico in Christo et in Ecclesia . Sed quomodo reliquerit Patrem, cum una substantia sit Patri? Aut ubi esse poterit Pater sine Filio, cum de ipso Filio qui est sapientia dicitur: Qui attingit a fine usque ad finem fortiter, et disponit omnia suauiter ?

 M. Ergo si ibi est Filius ubi est Pater, non potest esse Pater sine Filio, nec Filius sine Patre, quia scilicet sicut inseparabiles sunt in natura, ita et separabiles in personis. Sic enim ipse Filius dicit in Euangelio: Qui me misit mecum est. Quomodo igitur derelinquit Patrem, et adheret uxori sue, id est Ecclesie, nisi eo modo quo dicit Apostolus: Qui cum in forma Dei esset, non rapinam arbitratus est esse se equalem Deo; sed semetipsum exinaniuit formam serui accipiens. Igitur ipsa forma est seruilis acceptio, et exinanitio, et ipsa exinanitio quanquam non sit diuinitatis abolitio aut nature amissio, tamen propter  formam serui in qua dinoscitur apparuisse, iure dicitur Patrem reliquisse. Sed reliquit et matrem, synagogam scilicet, ueteri testamento carnaliter inherentem, et adhesit uxori sue, id est Ecclesie, ut pace noui testamenti, essent duo in carne una. Sequitur:



ITEM AUGUSTINUS [b 1Kb] .

Et erant nudi Adam et uxor eius, et non pudebat illis . uerum est omnino, nuda erant corpora duorum hominum in paradiso conuersantium, nec pudebat eos. Quid enim puderet, quando nullam legem senserant in membris suis repugnantem legi mentis sue? que illos pena peccati post perpetrationem preuaricationis secuta est, usurpante inobedientia prohibitum, et iustitia puniente commissum. Quod antequam fieret nudi erant, ut dictum est, et  non confundebantur. Nullus erat motus in corpore, cui uerecundia deberetur; nichil putabant uelandum, quia nichil senserant refrenandum. Quemadmodum propagaturi essent filios, iam antea disputatum est: non tamen eo modo credendum est, quo propagauerunt posteaquam crimen admissum predicta ultio consecuta est, cum priusquam morerentur, iam in corpore inobedientium hominum iustissimo reciprocatu inobedientium membrorum tumultum mors concepta uersaret.

Serpens autem erat callidior cunctis animantibus que erant super terram, que fecerat Dominus Deus: qui dixit ad mulierem, Cur precepit uobis Deus ne comederetis de omni ligno paradisi, usque ad id, Aperientur oculi uestri, et eritis sicut dii, scientes  bonum et malum .



AUGUSTINUS.

D. Quomodo serpens loqui poterat in paradiso, cum aliquibus pareat irrationabile esse animal?

M. Serpens per se loqui non poterat, nec quia hoc a creatore non acceperat assumpsit, nisi nimirum illum diabolus utens, et uelut organum per quod articulatum sonum emitteret. Per illum nempe uerba faciebat, et tamen hoc etiam ille nesciebat. Natura igitur rationis expers subditur nature rationali, sed tamen non totum quod uult ex ea uel in ea facit, sed quantum a Deo acceperit.

D. Et si non intelligunt serpentes, quomodo audiunt uerba Marsorum, ut ad incantationes eorum de speluncis exeant suis?

 M. Licet intellectum non habeant, tamen sensu corporis nullatenus carent. Habent enim uisum, auditum, gustum, odoratum. Et ideo quamuis audiant uerba Marsorum, nequaquam tamen intelligunt; non enim obediunt intelligendo, sed ut de antris ad uerba Marsorum exeant, permittente Deo, coguntur a diabolo, unde datur testimonium de illo primo facto, quia primum hominem per serpentem decepit in paradiso.



AMBROSIUS.

D. Cur per istud animal permisit eum tentari?

M. Non mirum est si per serpentem tentatur, per quem diabolus prefiguratur; quia ipse antiquus hostis  iniquissimam habet uoluntatem, et equissimam potestatem, quia semper habet uoluntatem malefaciendi, nichil habet potestatis nocendi sine Dei permissu.

D. Quare permisit tentari, quem consensurum presciebat?

M. Dicam quantum uel donat sapere uel sinit dicere, non mihi uidetur magne laudis fuisse hominem, si propter a possit bene uiuere, quia nemo male uiuere suaderet, cum et in natura posse, et in potestate habeat uelle non consentire suadenti. Cur itaque tentari non sineret, quem consensurum esse presciebat, cum id facturus esset propria uoluntate per culpam, et ordinandus esset illius equitate per penam. Sic autem quidam mouentur de hac primi  hominis tentatione, quod eam fieri permiserit Deus, quasi nunc non uideant uniuersum genus humanum diaboli insidiis sine cessatione tentari. Cur et hoc permittit Deus? an quia probatur et exercetur uirtus, et est palma gloriosior non consensisse tentatum, quam non potuisse tentari?


Rursum qui supra.

Talem inquiunt faceret hominem qui nollet omnino peccare. Ecce nos concedimus meliorem esse naturam, que omnino peccare nollet, concedant et ipsi non esse malam naturam, que sic facta est ut possit non peccare si nollet. Illa quippe est in sanctis angelis, hec in sanctis hominibus. Qui autem sibi partes iniquitatis elegerunt, laudabilemque naturam culpabili uoluntate [a 1Kb] deprauatam, non quia presciti sunt,  ideo creari minime debuerunt. Nam Deus nec iustitia cuiusquam recti hominis eget, quanto minus iniquitate peruersi. Cum enim ratio certa demonstrat duo quedam non equalia bona, sed unum superius, alterum inferius, non intelligunt tardi corde cum dicunt utrumque tale esse, nichil aliud se dicere quam solum illud esse. Ac sic cum equare uolunt genera bonorum, numerum minuunt. Quis autem istos audiret si dicerent, quoniam excellentior sensus est uidendi quam audiendi, ut quatuor oculi essent et aures non essent. At enim si Deus uellet, etiam isti boni essent: quanto melius hoc Deus uoluit, ut quod uellent essent; sed boni infructuose, mali autem impune non essent. Sed presciebat quod eorum fuisset uoluntas  mala. Presciebat sane, et quia falli non potest eius prescientia, ideo non ipsius, sed eorum est uoluntas mala.

D. Cur eos creauit, quos tales futuros esse presciebat?

M. Quia sicut preuidit quid mali essent facturi, sic etiam preuidit de malis factis eorum quid boni ipse esset facturus. Sic enim eos fecit, ut essent aliis exercitationis adminuculum et timoris exemplum. Ergo inquiunt est aliquid in operibus Dei quod alterius malo indigeat quo proficiat ad bonum. Itane sic obdurauerunt et excecati sunt homines nescio quo studio contentionis, ut non audiant uel uideant, quibusdam punitis, quamplurimi corrigantur? Quis  enim paganus, quis Iudeus, quis hereticus non in domo sua quotidie probet, ex quo opere diuine prouidentie in eos ueniat imponende commotio discipline. Magna opera Domini, exquisita in omnes uoluntates eius . Preuidit bonos futuros et creat, preuidit malos futuros et creat. Seipsum ad fruendum prebens bonis, multa munerum suorum largiens et malis, nichil sibi consulens, nec de operibus bonorum et bonis consulens etiam de penis malorum.


Iterum.

Si queritur cur serpentem diabolus tentare permissus sit, non sit mirum, cum demonia in porcos intrare Christus ipse permiserit . Magis de ipsa natura diaboli scrupulosius queri solet,  quam totam heretici quidam offensi molestia male uoluntatis eius, alienare conantur a creatura summi et ueri Dei, et alterum ei dare principium, quod sit contra Deum. Non enim ualent intelligere omne quod est, in quantum aliqua substantia est, et bonum esse, et nisi ab illo Deo uiuo a quo omne bonum est, esse non posse. [b 1Kb] Malum uero uoluntate inordinate moueri, bona inferiora superioribus preponendo. Atque ita factum est ut rationalis creature spiritus sua potestate propter excellentiam delectatus, tumesceret superbia, per quam caderet a beatitudine spiritalis paradisi, et inuidentia contabesceret. In quo tamen bonum est hoc ipsum quod uiuit et uiuificat corpus siue ereum, sicut ipsius diaboli uel demonum spiritus, siue hominis anima cuiusuis etiam  maligni et peruersi. Nonnulli enim dicunt ipsum diabolo fuisse casum a supernis sedibus, quod inuiderit homini facto ad imaginem Dei. Porro autem inuidia sequitur superbiam, non precedit; non enim causa superbiendi est inuidia; sed causa inuidendi superbia. Cum igitur superbia sit amor excellentie proprie, inuidia uero sit odium felicitatis aliene, quid inde nascatur satis in promptu est. Amando enim quisque excellentiam suam, uel paribus inuidet, quod ei cequentur; uel superioribus, quod eis non cequetur. Superbiendo igitur inuidus, non inuidendo quisque superbus est. Initium autem figmenti Domini a propheta dictus est, quod fecit ut illudatur ab angelis eius. Non quia ipsum primitus condidit, sed quia  cum sciret eum ad hoc propria uoluntate futurum, ut bonis noceret, creauit eum ad hoc, ut de illo bonis ipse prodesset, hoc est enim ut illudatur ab angelis eius. Quoniam sic illuditur, cum sanctis prosunt tentationes quibus eos deprauare conatur, et ideo initium figmenti ad illudendum. Per serpentem uero locutum fuisse diabolum, ipse usus quotidianus docet; nam serpentes, sicut superius dictum est, magis mouentur carminibus hominum, quam ullum genus aliud animantium, quia hec non parua testatio est naturam primitus humanam, serpentis seductam esse colloquio. Hoc autem permittuntur demones ad primi facti memoriam commendandam, quod sit eis quedam cum humano genere familiaritas.

 D. Potuit eos ista tentatio de paradiso eiicere an non?

M. Id intelligendum quod non potuit, si non se eleuassent in uanam gloriam, quando eis contrarius hostis promisit dicens: Si comederitis ex eo, aperientur oculi uestri, et eritis sicut dii. Sic namque scriptum est: Ante ruinam exaltabitur cor.



RECAPITULATIO.



ISIDORUS [a 1Kb] .

Serpens autem ille sapientior omnium bestiarum indicat diabolum, qui inde serpens dicitur, quod uolubili uersetur astutia. Sed quid est quod ipse per mulierem decepit et non per uirum? quia non potest ratio nostra seduci ad peccandum, nisi precedente delectatione in carnali infirmitatis affectu, qui magis  debet obtemperare rationi tanquam uiro dominanti, hoc enim in unoquoque homine geritur, in occulto quodam secretoque coniugio. Suggestionem quippe serpentem accipiamus. Mulierem uero animalem corporis sensum, rationem autem uirum. Ergo quando occurrit mala suggestio, quasi serpens loquitur, sed sola cogitatio oblectatur illius suggestionis, ut refrenante ratione consensus explendi operis non succedat, sola mulier uidetur comedisse illicitum. Quod si ipsum peccatum etiam et mens perpetrandum decernat, iam uir deceptus est, iam mulier cibum dedisse uiro uidetur. Inlecebri enim consentire, de ligno prohibito manducare est. Tunc quippe iure a uita beata tanquam a paradiso expellitur homo, peccatumque ei imputatur, etiamsi non sequatur effectus,  quia etsi non est in factis culpa, in consensu tamen retinetur conscientia. Hec secundum anagogen. Ceterum iuxta metaphoram, poterit callidus ille serpens hereticorum uersutiam designare. Nonnulli enim loquacius atque subtilius promittunt illicita curiositate secretorum adapertionem atque scientiam boni et mali, et in ipso homine tanquam in arbore que plantata est in medio paradisi eam dinoscentiam demonstrare. Contra hunc serpentem clamat Apostolus cum dicit: Metuo ne sicut serpens Euam seduxit uersutia sua, sic sensus uestri corrumpantur . Seducitur uerbis huius serpentis carnalis nostra concupiscentia, et per illa decipitur Christianus Adam non Christus. Dicit ergo iste ad mulierem:  Cur precepit uobis Deus, ut non comederetis ex omni ligno paradisi? sic et hereticorum curiosa cupiditas, sic predicatores praui, ad diligendam erroris fallaciam, auditorum carnalium corda succendunt, dicentes: Quare fugitis scientiam habere latentem ? noua semper exquirite, boni malique scientiam penetrate. Unde illa in Salomone mulier hereticorum speciem tenens dicit: Aque furtiue dulciores sunt, et panis absconditus suauis . Subiecit deinde idem serpens. Quacunque die comederitis ex eo, statim aperientur oculi uestri, et eritis ut dii, scientes bonum et malum. Sic et omnes generaliter heretici diuinitatis meritum profitentur, atque scientie pollicitatione decipiunt et reprehendunt eos,  quos simpliciter credentes inuenerunt. Et quia omnino carnalia persuadent, quasi ad carnalium oculorum apertionem conantur adducere, ut interior oculus obscuretur. Sequitur:



ISIDORUS.

uidit igitur mulier quod bonum esset lignum, etc., tulitque de fructu eius et comedit .

Mulier comedit antea, non uir, ideo quia carnales facilius persuadentur ad peccatum, nec tam uelociter spiritales decipiuntur. Sequitur:

Deditque uiro suo et comedit. Utique quia post delectationem carnalis concupiscentie nostre, etiam ratio nostra subiicitur ad peccandum.

Cumque cognouissent se esse nudos, consuerunt folia ficus, et contegerunt se .



ISIDORUS.


Qui seculum asperum amplectuntur, qui prurigine uoluptatis carnalis uruntur, quique decepti heretica prauitate, et gratia Dei nudati sunt, tegmenta mendaciorum tanquam folia fici colligunt, facientes sibi succinctoria prauitatis, cum de Domino uel Ecclesia mentiuntur. Et ut ait Gregorius: Adam namque post peccatum inobedientie mox pudenda contexit, quia contumeliam carnis inuenit, et qui auctori suo esse subditus noluit, iura carnis subdite quam regebat amisit, ut in seipso uidelicet inobedientie sue confusio redundaret, et superatus disceret quid elatus amisit. Sequitur:



AUGUSTINUS.

D. Adduxit Deus ad Adam cuncta animalia et uolatilia,  uidensque ea, imposuit nomina . . . . et de muliere paulo post dicitur: uidit igitur mulier quod bonum esset lignum ad uescendum. Ecce Scriptura manifestissime ostendit amborum oculos apertos fuisse. Nec est enim fas dicere primos homines cecos factos. Et cur post paululum, post ligni uetiti tactum eadem Scriptura dicit: Aperti sunt oculi amborum?

M. [b 1Kb] Nisi oculos apertos haberent, nec ille animalibus nomina imponeret, nec illa uideret ligni pulchritudinem. Hoc quippe uerum est, quia oculos apertos habebant, et tamen nisi ad aliquid essent clausi, nullatenus Scriptura diceret: Aperti sunt oculi amborum. Aperti scilicet, non ad aliud nisi ad inuicem cognoscendum,  ut esset lex in membris repugnans legi mentis, ut etiam in ipsis membris esset non uoluntarius motus, iusta scilicet uindicta Dei, ut homo qui noluit Deo esse subiectus, non haberet subditum corpus. Ergo in id aperti sunt oculi amborum ut mouerentur concupiscentialiter membra. Sequitur.



AUGUSTINUS.

Et cum audissent uocem Domini Dei deambulantis in paradiso ad auram post meridiem, absconderunt se Adam et Eua uxor eius a facie Domini in medio ligni paradisi .

D. Rogo ergo edissere quid sit illa Dei deambulatio?

M. Absit enim ut Deus qui est Trinitas, ex hoc  quod eius dicitur deambulatio, corporeus aut localis esse credatur. Omne locale corpus est utique, et omne corpus locale est. Deus uero incorporea res est, nec corporaliter mouetur, neque loco continetur, neque de loco ad locum transfertur. Est nempe eius deambulatio intelligenda per aliquam creaturam facta, quam creaturam hominem ex ipsius circumstantia Scripture intellectum a maioribus recolo.



ITEM GREGORIUS [a 1Kb] .

Cum audisset Adam uocem Domini deambulantis in paradiso ad auram post meridiem, abscondit se inter ligna paradisi. Nonnunquam per angelos uerbis simul et rebus loquitur Deus, cum quibusdam motibus insinuat hoc quod sermonibus narrat. Neque enim Adam post culpam in diuinitate uidere Deum potuit,  sed increpationis uerba per angelum audiuit.

D. Sed querendum nobis est, quid sit quod post peccatum hominis Dominus in paradiso iam non stat, sed ambulat?

M. Hoc patenter datur intelligi, quod, irruente culpa, se a corde hominis motum demonstrat. Quid est quod ad auram post meridiem, nisi quod lux feruentior ueritatis abscesserat, et peccatricem animam culpe sue frigora constringebant. Ad auram namque post meridiem primus homo post culpam absconsus inuenitur, quia enim meridianum calorem caritatis perdiderat, iam sub peccati umbra quasi sub frigore aure torpebat, sicut de eodem peccante homine scriptum est, quia secutus est umbram. Charitatis enim calorem perdiderat, et uerum solem  homo deseruit, et sub umbra se interni frigoris abscondit. Unde et uoce eiusdem ueritatis dicitur: Abundabit iniquitas, refrigescet caritas multorum . Increpauit ergo Adam deambulans, ut cecis mentibus nequitiam suam non solum sermonibus, sed etiam rebus aperiret; quatenus peccator homo et per uerba quod fecerat audiret, et per deambulationem amisso eternitatis statu notabilitatis sue inconstantiam cerneret, et, per auram feruore caritatis expulso, torporem suum animaduerteret, et per declinationem solis cognosceret quod ad tenebras propinquaret.


Qui supra.

D. uocauit autem Dominus Adam, et dixit: Ubi es?  Quod est quod Dominus post lapsum requirit  Adam, Ubi es? Nunquid diuina potentia nesciebat ad que post culpam seruus latibula fugerat, cui nichil latet?

M. Hoc procul dubio credendum, quia omnia nuda et aperta sunt oculis eius. Sed quia uidit culpa lapsum, etiam sub peccato uelut ab oculis ueritatis absconditum, quia tenebras erroris eius non approbat, quasi ubi sit peccator ignorat, eumque et uocat et requirit dicens: Adam, ubi es? Per hoc quod uocat, signum dat quia ad penitentiam reuocat, per hoc quod requirit aperte insinuat quia peccatores iure damnandos ignorat. Hoc namque loco desperati  ad spem redeant, quia et ipsi impii ad spem indulgentie prouocantur.

Qui ait: Audiui uocem tuam in paradiso, et timui eo quod nudus essem, et abscondi me. Qui dixit: Quis enim indicauit tibi quod nudus esses, nisi quod ex ligno de quo tibi preceperam ne comederes, comedisti? Dixitque Adam: Mulier quam dedisti mihi sociam, dedit mihi de ligno et comedi.



GREGORIUS [b 1Kb] .

Sciendum summopere est quod quatuor modis peccatum perpetratur in corde, quatuor consummatur in opere. In corde namque suggestione, delectatione, consensu et defensionis audacia perpetratur. Fit enim suggestio per aduersarium, delectatio per carnem, consensus per spiritum, defensionis audacia per elationem.  Culpa enim que terrere mentem debuit, extollit, et deiiciendo eleuat, sed grauius eleuando supplantat. Unde et illam primi hominis rectitudinem antiquus hostis his quatuor ictibus fregit. Nam, ut supra diximus, serpens suasit, Eua delectata est, Adam consensit, qui etiam requisitus confiteri culpam per audaciam noluit. Hoc uero in humano genere quotidie agitur, quod actum in primo parente nostri generis non ignoratur. Serpens suasit, quia occultus hostis mala cordibus hominum latenter suggerit. Eua delectata est, quia carnalis sensus ad uerba serpentis mox se delectatione substernit. Assensum uero Adam mulieri prepositus prebuit, quia dum caro in delectationem rapitur, etiam a sua rectitudine spiritus infirmatus inclinatur. Et requisitus  Adam confiteri culpam noluit, quia uidelicet spiritus quo peccando a ueritate disiungitur, eo ruine sue audacia nequius obduratur. Per timorem quippe Adam semetipsum absconsurus fugerat, sed tamen requisitus innotuit quantum etiam timens tumebat. Cum enim ex peccato presens pena metuitur, et amissa Dei facies non amatur, timor iste ex tumore est, non ex humilitate. Hisdem etiam quatuor modis peccatum consummatur in opere. Primo namque latens culpa agitur, postmodum uero etiam ante oculos hominum sine confusione reatus aperitur, dehinc et in consuetudinem ducitur, ad extremum quoque uel false spei seductionibus, uel obstinatione misere desperationis enutritur. Sequitur:

Et dixit Dominus ad mulierem: Quare hoc fecisti?  que respondit: Serpens decepit me .



GREGORIUS [c 1Kb] .

Adhoc quippe requisiti fuerant, ut peccatum quod transgrediendo commiserant, confitendo delerent. Unde et serpens ille persuasor, qui non erat reuocandus ad ueniam, non de culpa est requisitus. Interrogatus itaque homo est ubi esset, ut post perpetratam culpam resipisceret, et confitendo agnosceret quam longe a conditoris sui facie abscessit; sed adhibere sibimet utrique defensionis solatia, quam confessionis elegerunt. Cumque excusare peccatum uoluit uir per mulierem, mulier per serpentem, auxerunt  culpam quam tueri conati sunt: oblique Adam Dominum tangens, quod ipse peccati eorum auctor exstiterit qui mulierem fecit; Aeua culpam ad Dominum referens, qui serpentem in paradiso posuisset. Qui enim ore diaboli fallentis audierant, Eritis ut dii, quia Deo esse similes in diuinitate non quiuerant, ad erroris sui cumulum Deum sibi similem facere in culpa conati sunt. Sic ergo reatum suum dum defendere moliuntur, addiderunt, ut culpa eorum atrocior discussa fieret, quam fuerat perpetrata. Unde nunc quoque humani generis rami ex hac adhuc radice amaritudinem trahunt. Et cum de uitio suo quisque arguitur, sub defensionum uerbis, quasi sub quadam arbore foliis abscondit, et uelut quedam excusationis sue opaca secreta, faciem conditoris fugit, dum  non uult cognosci quod fecit. In qua uidelicet occultatione non se Domino, sed Dominum abscondit sibi. Agit quippe ne omnia uidentem uideat, non autem ne ipse uideatur, quia unicuique peccatori exordium illuminationis est humilitas confessionis.

Dixit Dominus ad serpentem: Quia fecisti hoc, maledictus es inter omnia animantia et bestias terre. Super pectus tuum gradieris et terram comedes cunctis diebus uite tue. Inimicitias ponam inter te et mulierem et semen tuum et semen illius. Ipsa conteret caput tuum, et tu insidiaberis calcaneo eius .



HIERONYMUS IN HEBR. QUAEST.

In Hebreo ita habet: Super pectus tuum gradieris, id est ut [a 1Kb] calliditates et uersutias cogitationum eius aperiret, quod [b 1Kb] omnis gressus ipsius nequitie  esset et fraudis. Sed et id quod sequitur: Terram manducabis: pro terra aphar scriptum est, quod nos fauillam possumus et puluerem dicere. Ipse seruabit caput tuum, et tu seruabis calcaneum eius; melius habet in Hebreo: Ipse conteret caput tuum, [c 1Kb] et tu insidiaberis eius calcaneo, quia et nostri gressus prepediuntur a colubro, et Dominus conteret Satan sub pedibus nostris uelociter.



ITEM RECAPITULATIO.

Dicitur postea serpenti: Maledictus eris inter omnia animantia, super pectus tuum et uentrem gradieris. Nomine etenim pectoris significatur superbia mentis, nomine autem uentris, ut LXX transtulere, significantur desideria carnis; his enim duabus rebus serpit diabolus ad eos quos uult decipere, id est  aut terrena cupiditate et luxuria, aut superbie insana ruina.

Et terram manducabis. Id est ad te pertinebunt quos terrena cupiditate deceperis.

Omnibus diebus uite tue. Id est omni tempore quo agis hanc potestatem, ante illam ultimam penam iudicii.

Inimicitias ponam inter te et mulierem, et semen tuum et semen illius . [d 1Kb] Semen diaboli peruersa suggestio est, semen mulieris fructus est  boni operis, quo peruerse suggestioni resistitur. Ipsa caput illius conteret, si eum mens in ipso initio male suggestionis excludit. Ille insidiatur calcaneo eius, quia mentem quam prima suggestione non decepit, decipere in finem tendit. Quidam autem hoc quod dictum est: Inimicitias ponam inter te et mulierem, de uirgine, de qua Dominus natus est, intellexerunt, eo quod illo tempore ex ea Dominus nasciturus ad inimicum deuincendum, et ad mortem, cuius ille auctor erat, destruendam, promittebatur; nam illud quod subiunctum est: Ipse conteret caput tuum, et tu insidiaberis calcaneo eius, hoc de fructu uentris Marie, qui est Christus, intelligunt. Id est, Tu eum supplantabis ut moriatur, ille autem uictor resurget, et caput tuum conteret, quod est mors. Sicut  et Dauid dixerat ex persona Patris ad Filium: Super aspidem et basiliscum ambulabis, et conculcabis leonem et draconem . Aspidem dixit mortem, basiliscum peccatum, leonem antichristum, draconem diabolum.



HIERONYMUS IN EODEM LIBRO [e 1Kb] .

Multiplicans multiplicabo tristitias tuas et gemitus tuos . Pro tristitia et gemitu in Hebreo dolores et conceptus habetur, et ad uirum conuersio tua. Pro conuersione Aquila societatem, Symmachus appetitum uel impetum transtulerunt.



ALIBI ISIDORUS [f 1Kb] .

De pena autem mulieris quid significet quod ei dicitur, in dolore paries filios, nisi quia [g 1Kb] uoluptas carnalis cum aliquam malam consuetudinem uult  uincere, patitur in exordio dolores, atque ita per meliorem consuetudinem parit bonum opus quasi filios. Quod uero adiecit: Et conuersio tua ad uirum tuum, et ipse tui dominabitur, hoc significat, quod illa uoluptas carnalis, quam cum dolore reluctauerat, ut faceret consuetudinem bonam, iam ipsis erudita doloribus, cautior sit, et ne corruat, obtemperat rationi, et libenter seruit quasi uiro iubenti, uocaturque dehinc mater uiuorum, id est recte factorum, quibus contraria sunt peccata que nomine mortuorum significantur.

Ade uero dixit: Quia audisti uocem uxoris tue plus quam me, maledicta terra in opere tuo; in laboribus comedes eam cunctis diebus uite tue, spinas et tribulos germinabit tibi, et comedes herbas terre. Et  reliqua usque Terra es et in terram ibis .



HIERONYMUS [h 1Kb] .

Maledicta terra in operibus tuis. Opera hic non ruris colendi, ut plerique putant, sed peccata significant, ut in Hebreo habetur, et Aquila non discordat dicens, Maledicta humus propter te, et Theodotion, Maledicta Adama in transgressione tua.



GREGORIUS.

D. Maledicta terra in opere tuo. Cum maledictionis iaculum diuina uox graui astruat ultione plectendum,  ita ut regni quoque celestis aditum claudat, quid est quod nunc, peccante homine in terre maledictione, diuina uoce hoc quod homo facere prohibetur, infertur?

M. [a 1Kb] Sciendum est quod Scriptura sacra duobus modis maledictum memorat. Aliud uidelicet quod approbat, aliud quod damnat. Aliter enim maledictum profertur iudicio iustitie, aliter liuore uindicte. Maledictum quippe iudicio iustitie ipso homini peccanti prolatum est cum audiuit: Maledicta terra in opere tuo . Maledictum iustitie iudicio profertur, cum ad Abraham dicitur: Maledicam maledicentibus tibi . Rursum quia maledictum non iudicio iustitie, sed liuore uindicte promitur, uoce Pauli predicantis ammonemur, qui  ait: Benedicite et nolite maledicere . Et rursum: Neque maledici regnum Dei possidebunt . Deus ergo maledicere dicitur, et tamen maledicere homo prohibetur, quia quod homo agit malitia uindicte, Deus non facit nisi examine et uirtute iustitie. Nam et sancti uiri cum maledictionis sententiam proferunt, non ad hanc ex uoto ultionis, sed ex iustitie examine erumpunt. Intus enim subtile Dei iudicium aspiciunt, et mala foras exsurgentia quia maledicto debeant feriri se cognoscunt, et eo in maledicto non peccant, quo ab interno iudicio non discordant. Hinc est quod Petrus in offerentem sibi pecunias Simonem, sententiam maledictionis intorsit dicens: Pecunia tua tecum sit in perditionem  . Qui enim non ait est, sed sit, non indicatiuo sed optatiuo modo se hec dixisse signauit. Hinc Helias duobus quinquagenariis ad se uenientibus dixit: Si homo Dei sum, ueniat ignis de celo et consumat uos . Quorum utrumque sententia quanta ueritatis ratione conualuit, terminus cause monstrauit. Nam et Simon eterna perditione interiit, et duos quinquagenarios desuper ueniens flamma consumpsit. uirtus enim subsequens testificatur qua mente maledictionis sententia promitur. Cum enim et maledictionis innocentia permanet, et tamen eum qui maledicitur usque ad interitum maledictio absorbet, ex utriusque partis fine colligitur, quia ab uno et intimo iudice in reum sententia sumpta iaculatur.



ISIDORUS [b 1Kb] .


Iam uero per sententiam, que in uirum infertur, ratio nostra arguitur, que et super peccati concupiscentia seducta, a paradiso beatitudinis remota, habet maledictiones terrene operationis, habet et dolores temporalium curarum, quasi spinas et tribulos. Sic tamen dimittitur a paradiso beatitudinis, ut operaretur terram, id est ut in corpore isto laboret, et collocet sibi meritum redeundi ad uitam beatam, que paradisi nomine significatur; possitque aliquando manum porrigere ad arborem uite et uiuere in eternum. Manus autem porrectio bene significat crucem  uel cruciatum penitentie, per quam uita recuperatur eterna. Sequitur.



GREGORIUS [c 1Kb] .

Terra es et in terram ibis , primus namque homo ita conditus fuit ut manente illo decederent tempora, nec cum temporibus ipse transiret. Stabat ergo in momentis decurrentibus, quia nequaquam ad uite terminum per dierum incrementa tendebat. Stabat tanto robustius, quanto semper stanti ardentius inherebat; at ubi uetitum contigit, mox offenso Creatore cepit ire cum tempore, unde ei dictum est: Terra es et in terram ibis, statu uidelicet immortalitatis amisso, cursus eum mortalitatis absorbuit, et dum a iuuentute ad senium, a senio traheretur ad mortem, transeundo didicit quid stando  fuit. Cuius nos quia de propagine nascimur, radicis amaritudinem quasi in uirgulto retinemus. Iam quia ex illo originem ducimus, eius cursum nascendo sortimur, ut eo ipso quotidiano momento quo uiuimus incessanter a uita transeamus. Et uiuendi nobis spatium unde crescere creditur inde decrescat. Quia dum infantia ad pueritiam, pueritia ad adolescentiam, adolescentia ad iuuentutem, iuuentus ad senectutem, senectus transit ad mortem; cursus uite presentis ipsis augmentis ad detrimenta impellitur, et inde semper deficit, unde se proficere in spatium uite credit. Fixum etenim statum hic habere non possumus, ubi transituri uenimus. Atque hoc ipsum nostrum uiuere quotidie a uita transire est. Quem  uidelicet lapsum primus homo ante culpam habere non potuit, quia tempora eo stante transibant, sed postquam deliquit, in quodam se quasi lubrico mutabilitatis posuit; et quia cibum comedit uetitum, status sui protinus inuenit defectum.



HIERONYMUS.

Et uocauit Adam nomen uxoris sue Aeua, eo quod mater sit omnium uiuentium . Aeua quippe uita interpretatur, siue calamitas, de quo peta [Prudentius] ita cecinit:

Aeua columba fuit, tunc candida, nigra deinde.
Facta per angurium malesuada fraude uenenum.
Tinxit et innocuum maculis sordentibus Adam.
Dat nudis ficulla draco mox tegmina uictor.

 Fecit quoque Dominus Deus Adam et uxori eius tunicas pelliceas, et induit eos, et ait: Ecce Adam quasi unus ex nobis factus est, sciens bonum et malum. Nunc ergo uidete, ne forte mittat manum suam et sumat etiam de ligno uite et comedat, et uiuat in eternum .



AUGUSTINUS.

D. Cum Deus unus sit, dicente Scriptura: Audi, Isrel, Dominus Deus tuus Deus unus est: quomodo hic dicit: Ecce Adam quasi unus ex nobis factus est? nobis enim pluralitatem insinuat.

 M. [a 1Kb] Deus enim quamuis unus sit, tamen Trinitas est, Pater scilicet, et Filius, et Spiritus sanctus. Unus ex nobis dictum est, propter pluralitatem personarum, sciens bonum et malum: ac si diceret, Sicut nos scimus inter bonum obedientie et malum inobedientie, ita nunc Adam intelligit quia non solum non fuit factus qualis fieri debuit, sed nec quod factus fuerat conseruauit. Accepit etiam tunicam pelliciam diuino nutu, quo indumento corporis mortalitas significari solet in historia. In allegoria autem a carnalibus sensibus abstracte uoluptates, que carnaliter uiuentem diuina lege consequuntur et contegunt, quasi aliquando ad Deum conuerteret, possitque aliquando manum porrigere ad arborem uite, id est ad Christum, et uiuere in eternum.

 Eiecitque Adam Dominus Deus de paradiso, ut operaretur terram de qua sumptus est, collocauitque ante paradisum uoluptatis Cherubim, flammeum gladium atque uersatilem, ad custodiendam uiam ligni uite .



HIERONYMUS [b 1Kb] .


Non [c 1Kb] ut alii putant quod ipsum Adam quem eiecerat, Deus habitare fecerit contra paradisum uoluptatis. Sed quod, illo eiecto, ante fores paradisi cherubim et flammeum gladium posuerit ad custodiendum paradisi uestibulum, ne quis possit intrare.



ISIDORUS [d 1Kb] .

Per flammeam frameam, id est per temporales tribulationes peccata sua agnoscendo et gemendo, et per cherubim, id est plenitudinem scientie, que est caritas, perueniet ad arborem uite Christum, et uiuet in eternum. Cherubim namque plenitudo scientie interpretatur, framea uero uersatilis posita ad custodiendam uiam ligni, uite temporales, ut  diximus, pene intelliguntur. Nemo enim potest peruenire ad arborem uite, nisi per has duas res, tolerantiam uidelicet molestiarum et plenitudinem scientie, id est per caritatem Dei et proximi, plenitudo enim legis caritas.




ANNO DOMINI DCCXCuII.
ADRIANUS PAPA I.





ADRIANI PAPAE I uITA.
[Ex Mansi ampl. Conc. Collect.]

 [a 13Kb] Adrianus, natione Romanus, ex patre Theodoro, de regione uia Lata, sedit anno 23, menses 10, dies 17. uir ualde preclarus et nobilissimi generis prosapia ortus, atque potentissimis Romanis parentibus  editus, elegans et nimis persona decorabilis, constans, etiam atque fortissimus orthodoxe fidei, ac patrie sue et plebis sibi commisse defensor. uiriliter cum Dei uirtute inimicis sancte Dei Ecclesie  ac reipublice impugnatoribus resistens, pauperum etiam omniumque indigentium misericordiosissimus ac copiosus consolator, ecclesiastice quoque traditionis et sanctorum Patrum institutionum obseruator.

Hic namque beatissimus uir, defuncto eius genitore, atque paruulus nobilissime sue genitrici relictus,  studiose a patre Theodato [Theodulo] dudum consule et duce, postmodum uero primicerio sancte nostre Ecclesie, post tante [sancte] dicte sue genitricis obitum nutritus atque educatus est. Nam a prime etatis sue pueritia, dum adhuc laicus existeret, spiritalibus studiis caritatis modestieque  uehementius insistebat, sedule perseuerans in ecclesia sancti Marci, que uicina domui sue esse uidetur. Illic crebras Deo nostro referebat die noctuque laudes, indutusque cilicio ieiuniis corpus suum macerabat, et eleemosynam enucleanter egenis et inopibus iuxta possibilitatis sue uires libenter tribuebat. Eiusque bone actionis merita in omnium Romanorum aures frequenter resonabant, ita ut ex hoc nobilitatis ac pudicitie ipsius fama longe lateque diuulgaretur. Cuius pie conuersationis uitam spiritualem, operationem, ac precipuos mores conspiciens sancte recordationis domnus Paulus papa, eum clericari iussit, quem notarium regionarium in Ecclesia constituens, postmodum eum subdiaconum fecit. Dum uero post decessum domni Pauli pape  ad pontificatus culmen prouectus fuisset domnus Stephanus secundus [Bar. tertius] iunior papa, et ipse cernens eiusdem beatissimi Adriani spiritualium conuersationum merita, in diaconii ordinem eum prouexit. Et extunc multipliciter spiritualibus pollens studiis, maximam tam ad euangelizandum populo solerter ac clare diuina atque euangelica uerba quamque ad exercendam ecclesiasticam traditionem gessit curam. Et ita Spiritus sancti gratia in eius corde refulsit, ut in omnibus efficax idoneusque comprobaretur. Sicque factum est ut dum de hac uita migraret antefatus domnus Stephanus papa, illico  idem precipuus ac sanctissimus uir et Dei cultor Adrianus ad sacrum pontificatus electus [erectus]  est culmen. Hic namque in ipsa electionis sue die confestim eadem hora qua electus est, reuerti fecit iudices illos huius Romane urbis tam de clero quam de militia, qui in exsilium ad transitum [a transitu] domni Stephani pape missi fuerant a Paulo cubiculario cognomento Afiarta et aliis consentaneis impiis satellitibus. Sed et reliquos ut qui in arcta custodia  mancipati ac retrusi erant, absolui fecit, et ita omnibus pariter cum eo exsultantibus pontificalem Deo auspice suscepit consecrationem. Itaque in ipso exordio consecrationis eius direxit ad eius beatitudinem suos missos Desiderius Longobardorum rex, id est, Theodocium [Theodoricum] ducem Spoletinum, Tunnonem [Tunnorum] ducem Ebure regie, et Prandulum uestiarium suum, suasionis per eos mittens uerba: sese quasi cum eo in uinculo caritatis uelle colligandum. Quibus ita ipse beatissimus pontifex respondit dicens: Ego quidem cum omnibus Christianis pacem cupio habere, etiam et cum eodem Desiderio rege uestro, in ea federis pace que inter Romanos, Francos et Longobardos confirmata est, studebo permanere. Sed quomodo possum  credere eidem regi uestro, in eo quod subtilius mihi sancte recordationis predecessor meus domnus Stephanus papa de fraudulenta eius fide retulit? inquiens quod omnia illi mentitus fuisset, que ei in corpus beati Petri iureiurando promisit, pro iustitiis sancte Dei Ecclesie faciendis, et tantummodo per suum inimicum [iniquum] argumentum erui fecit oculos Christophori primicerii et Sergii secundicerii filii eius, suamque uoluntatem de ipsis duobus proceribus Ecclesie expleuit, unde damnum magis et detrimentum nobis detulit [intulit]. Nam nullum profectum in causis apostolicis impertiuit, sed et hoc isdem meus predecessor pro dilectione qua erga me suum pusillum habuit, mihi retulit, quia dum ad eum postmodum suos missos direxisset,  uidelicet Anastasium primum defensorem et Gemmulum subdiaconum, adhortans eum ut ea que presentialiter beato Petro pollicitus est adimpleret, taliter ei per eosdem missos direxit in responsis: Sufficit apostolico Stephano quia tuli Christophorum et Sergium de medio, qui illi dominabantur, et non illi sit necesse iustitias requirendas. Nam certe, si  ego ipsum apostolicum non adiuuero, magna perditio super eum eueniet. Quoniam Carolomannus rex Francorum amicus existens predictorum Christophori et Sergii, paratus est cum suis exercitibus ad uindicandum eorum mortem Romam properandum, ipsumque capiendum pontificem. Ecce qualis est fides Desiderii regis uestri, et cum qua fiducia illi federari possimus. Hec uero eadem beatissimo Adriano presule prosequente eisdem missis Desiderii regis, illi magis [a 1Kb] confirmabant sub uinculo sacramenti, quod eorum rex omnes iustitias, quas antefato domno Stephano pape non fecerat, eidem precipuo pontifici et summo pastori perficeret, et in uinculo caritatis insolubili connexione cum eo fore permansurum. Quorum iuramentis credens eius beatitudo direxit ad  eumdem Desiderium regem missos suos pro his omnibus perficiendis, scilicet Stephanum notarium regionarium et sacellarium atque Paulum cubicularium, et cetera super [b 1Kb] ista. Quibus egredientibus ab hac Romana urbe et Perusiam coniungentibus [Forte, contendentibus] coniunxit mandatum [c 1Kb] quod iam fatus Desiderius abstulisset ciuitatem Fauentiam et ducatum Ferrarie seu Comachium de exarchatu Rauennate, quas sancte memorie Pippinus rex et eius filii Carolus et Carolomannus excellentissimi reges Francorum et patricii Romanorum beato Petro concedentes obtulerunt. Nec enim duo menses preterierunt quod ipse sanctissimus uir pontificatus culmen adeptus est. Ita idem atrocissimus Desiderius easdem abstulit ciuitates, constringens ex omni parte ciuitatem Rauennatium  et casales, ac omnia presidia [predia] Rauennatia occupans, cunctaque uictualia, familias etiam seu peculia ipsorum, uel queque in ipsis presidiis habere uidebantur, abstulit. Et dum nulla remansisset spes uiuendi neque Leoni archiepiscopo, neque prefatis Rauennatibus in magna angustia et famis inopia positis, direxerunt huc Romam suos missos, scilicet Iulianum, Petrum, et uitalianum tribunos [tribunum], deprecantes cum magno fletu eumdem sanctissimum pontificem ut qualiter potuisset eis subueniret, ipsasque decertaret ad recolligendas ciuitates, asserentes quia, si ipse ciuitates non fuerint restitute, uiuere nullo modo potuissent [possent]. Tunc ipse almificus pontifex, dum adhuc prenominati eius missi essent Rome, per Stephanum sacellarium  et Paulum cubicularium super ista ut ad prenominatum pergerent regem, direxit eidem regi suas deprecatorias litteras ut easdem redderet ciuitates, increpans eum fortiter per sua scripta, cur de promissione illa quam per suos missos pollicendo direxerat, mutatus fuisset, etiam quia iustitias beati Petri iuxta quod repromiserat, non reddidit. Insuper et ciuitates illas quas antecessores eius beatissimi pontifices domnus Stephanus, Paulus, et isdem Stephanus detinuerunt, abstulisset. Dum uero talia eidem proteruo Desiderio  antefatus sanctissimus pontifex deprecando, admonendo, et coniurando direxisset, ita illi remisit in responsis, quod nisi prius se cum eo ipse almificus presul coniungeret ad pariter loquendum, minime easdem redderet ciuitates. In ipsis uero diebus contigit uxorem et filios quondam Carolomanni Francorum ad eumdem regem Longobardorum fugam arripuisse cum Autcario, et nitebatur ipse Desiderius atque inhianter decertabat quatenus ipsi filii eiusdem Carolomanni regnum Francorum assumpsissent [assumerent]. Et ob hoc ipsum sanctissimum presulem ad se properandum se ducere conabatur, ut ipsos antefati Carolomanni filios reges ungeret, cupiens diuisionem in regno Francorum immittere, ipsumque beatissimum pontificem a caritate et dilectione  excellentissimi Caroli regis Francorum et patricii Romanorum separare, et Romanam urbem cunctamque Italiam sui regni Longobardorum potestati subiugare. Sed, fauente Deo, hoc nullo modo potuit impetrare, quoniam, sicut lapis adamas, ita firmus Adrianus exstitit pontifex. Prenominatus siquidem Paulus super ista adhuc apud eumdem Desiderium existens, firmiter ei promittebat se ipsum beatissimum papam ad eum deducere dicens: Quod si etiam in eius pedibus funem me adhibere conuenerit, eum qualiter potuero ad tuam deducam presentiam; sicque factum est, ut eodem Paulo in eodem itinere existente, palam omnibus fieret, qualiter necare fecisset Sergium secundicerium qui cecus in cellario erat. Et metuens idem sanctissimus presul,  ne eiusmodi nuntium ad aures ipsius personuisset Pauli, et aut ad eumdem regem reuerteretur, aut etiam in fines Longobardorum ab ipso itinere declinaret, et aliquam malitiam amplius cum eodem Desiderio in finibus Romanorum atque exarchatu Rauennatium perpetraret , ob hoc direxit antefatus sanctissimus papa clam nimisque secrete Leoni archiepiscopo Rauennatium ciuitatis per Iulianum tribunum, ut dum reuerteretur ipse Paulus a Desiderio, eum siue in Rauenna, siue in Arimino detinuisset [detineret], quod et factum est. Reuertente enim eo ex eodem itinere in Arimino comprehensus atque in custodia est detentus. Tunc isdem beatissimus pontifex cepit curiose antefati Sergii secundicerii mortem inquirere,  conuocansque cunctos cellarios, subtilius eos perscrutatur quomodo ipse Sergius ab eodem cellario abstractus fuisset. Qui respondentes dixerunt: quia prima noctis hora ueniens Caluentinus [d 1Kb] cubicularius cum Tunissone [e 1Kb] presbytero et Leonatio tribuno habitatoribus ciuitatis Anagnine, ipse eumdem Sergium abstulit, uiuente domno Stephano papa ante octo dies quam de hac luce migrasset, et prefatis Campanis illum tradidit. Confestimque deductus est ad medium idem cubicularius, et inquisitus qui illi precepisset eumdem Sergium a prefato abstrahi  cellario et prenominatis Campanis tradendum, respondit a Paulo cubiculario cognomento Afiarta, et Gregorio defensore regionario et Ioanne duce germano domini Stephani pape, atque a Caluulo [Caluentino] cubiculario, sibi hoc fuisse preceptum, tradi eisdem Campanis.

Dirigensque idem sanctissimus presul suos missos in Campaniam in ciuitatem Anagninam, adduci fecit predictos Tunissonem [Lauissonem] et Leonatium. Qui presentati apostolicis obtutibus fortiterque constricti, confessi sunt dicentes, quod a prenominato Paulo cubiculario, et Gregorio defensore regionario, seu Ioanne germano prefati domni Stephani pape, et Caluulo item cubiculario, et Maligno consentaneo, et sepefati Pauli illius preceptum fuisset, prenominatum  Sergium abstollendum ac interficiendum. Protinus direxit ipse sanctissimus pontifex cum prenominatis Campanis suos fidelissimos ministros, ut demonstrarent locum ubi ipsum Sergium interfecerunt atque sepelierunt, et properantes uenerunt usque in Merolanam ad arcum depictum quem secus uiam [a 1Kb] , que ducit ad ecclesiam sancte Dei Genitricis ad Presepe, ibique iuxta eumdem arcum aperientes unam sepulturam demonstrauerunt corpus illius Sergii repositum, funeque eius guttur constrictum, atque ictibus totum corpus eius uulneratum. Unde non dubie est suffocatum ac semiuiuum fuisse terra obrutum. Quod cernentes uniuersi primates Ecclesie, ac iudices militie, ascendentes unanimiter cum uniuerso populo in Lateranense patriarchium, prostrati  apostolicis uestigiis obnixe eumdem almificum pontificem deprecati sunt ut uindictam atque emendationem fieri precepisset de tanto inaudito piaculo, in eo quod presumpsissent secum [b 1Kb] hominem sepius tormentis concrematum crudeliter interficere, quod factum nunquam legitur; asserentes, quia si talis flagitii reatus non expiaretur, nimis ipsa impia temeritatis presumptio in hac Romana urbe pullularet, assumentes ex hoc audaciam peruersi homines, ut tentarent peiora perpetrare. Tunc prefatus sanctissimus presul precibus [c 1Kb] iudicum uniuersique populi Romani iussit contradere antefatum Caluulum cubicularium et prenominatos Campanos prefecto urbis, ut more homicidarum eos coram uniuerso populo  examinaret. Deductique elephanto [e patriarchio prefato] in carcerem publicum, illic coram uniuerso populo examinati sunt.

Sicque ipsi Campani sicut prius, ita et in eadem examinatione confessi sunt. Caluulus uero, obdurans cor suum, uix confessus est ita omnia esse, qui tamen in eodem carcere crudeli morte amisit [emisit] spiritum. Pro uero amputandis tam intolerabilibus flagitii reatibus, missi sunt ipsi Campani Constantinopolim in exsilium.

Post hec iussit antefatus beatissimus papa abstolli corpora Christophori et prenominati Sergii eius filii, eaque cum honore in ecclesia beati Petri fecit  sepeliri. Gesta uero examinationis qualiter proprii reatus noxam confessi sunt iam dictus Caluulus cubicularius et prenominati Campani, direxit antefatus almificus pontifex Rauennam, ut eidem Paulo omnia per ordinem relegerentur. Suscipiens uero Leo archiepiscopus Rauennatium eadem gesta, confestim sine auctoritate apostolica tradidit eumdem Paulum consulari Rauennatium urbis. Examinatusque coram omnibus Rauennatibus, eadem acta illi relecta sunt, sicque se reum manifestans tanti piaculi, confessus est se perpetrasse noxam. Ita uero idem Paulus examinatus est, quin etiam nec scientia exinde data est prefato sanctissimo pontifici, neque ab archiepiscopo, neque a quibusdam Rauinianis, sed per alios hoc eius sanctitas agnouit. Dum uero hoc ageretur, cupiens  ipse precipuus pastor et egregius pontifex saluare animam iam dicti Pauli, ne in eternum periret, ascribi fecit suggestionem suam Constantino et Leoni Augustis magnisque imperatoribus significans de ipsius Sergii ceci impia morte, atque deprecans eorum imperialem clementiam ut ad emendationem tanti reatus ipsum Paulum suscipi et in ipsis Grecie partibus in exsilio mancipatum retineri precepissent [preciperent].

Direxitque eamdem suggestionem eius ter beato Leoni archiepiscopo, ut ipsum Paulum Constantinopolim in exsilio, siue per uenetias, siue aliunde qualiter potuisset, dirigeret cum prefata apostolica suggestione. Ipse uero archiepiscopus insidians uehementer eidem Paulo, adhibuit impiam occasionem,  dirigens eidem precipuo pontifici in responsis: Expedibile non esse eumdem Paulum illuc dirigere, in eo quod Desiderius Longobardorum rex filium Mauricii ducis uenetiarum apud se captum detineret, ne ipse Mauricius filium suum cupiens ab eodem rege recipere, eumdem Paulum illi uicarium traderet. Ecce qualem occasionem ipse archiepiscopus ecclesie Rauennatium callide adhibuit, ut ipsum Paulum extinguere ualeret. Sicque remisit ad apostolicam sedem suggestionem illam. Post hec uero cum ipse sanctissimus presul direxisset Gregorium sacellarium suum ad Desiderium Longobardorum regem deprecationis atque hortationis causa pro restituendis prefatis ab eo ablatis ciuitatibus, precepit ei ut firmiter contestaretur Leonem archiepiscopum  quatenus eum conseruare studeret Paulum, et cum reuerteretur a Ticino, secum eum huc Romam reduceret. Dumque prefatus Gregorius sacellarius in Rauennatium properasset urbem, constanter ac firmiter protestatus est antefatum archiepiscopum et iudices Rauinianos ex preceptione apostolica in presentia Anualdi chartularii tunc ibi existentis ciuis Romani, qui ibidem missus erat ab apostolica sede, saluum atque incolumem ipsum Paulum reseruandum, donec a Ticino reuerteretur, asserens sibi fuisse preceptum ab apostolica potestate eum secum Romam deportandum et apostolicis saluum presentandum  obtutibus. Hec uero ipsum protestans archiepiscopum, ceptum Ticinum profectus est iter, et continuo prenominatus archiepiscopus accersito consulare Rauennatium ciuitatis, precepit ei ipsum interficiendum Paulum. Et dum reuersus fuisset sepefatus sacellarius, Rauennamque coniungeret, inuenit prenominatum Paulum iam interfectum, pro quo nimis increpauit archiepiscopum eumdem, cur presumpsisset contra apostolicum preceptum taliter de eodem Paulo agere. Post aliquantos itaque dies propria conscientia idem archiepiscopus tertio [a 1Kb] direxit prenominato sanctissimo pape per Iulianum tribunum suum missum, deprecans apostolicas sibi dirigi litteras ac consolationis monita, quasi nulla illius putaretur culpa eiusdem [b 1Kb] Pauli morte, in eo quod  sanguis innocentis ultus fuisset. Sed nullo modo potuit ipsum sanctissimum papam [c 1Kb] pontificem declinare [inclinare], ita illi dirigens in responsis: Quod ipse uideat, quid in eodem Paulo operatus est. Nam certe ego animam eius saluare cupiens, penitentie eum submitti decreueram. Ideo meum sacellarium direxi huc Romam eum deferendum. Siquidem nominatus Desiderius Longobardorum rex superbie et iactantie fastu leuatus, qua hora prefatas ciuitates Exarchatus Rauennatium abstulit, confestim direxit multitudinem exercitus, et occupare fecit fines ciuitatum, id est Senogalliensis, Monteferreti, Urbini, Eugubii, et ceterarum ciuitatum Romanorum, plura homicidia, et depredationes, atque incendia in ipsis finibus perpetrantes. Nam in ciuitatem Bleranam  dirigens generalem exercitum partium Tuscie, dum ipsi Blerani in fiducia pacis ad recolligendas proprias segetes generaliter cum mulieribus et filiis atque famulis [d 1Kb] egrederentur, irruerunt repente super eos ipsi Longobardi, et cunctos primates quanti utiliter [qui utiles] in eadem ciuitate erant interfecerunt, et predam multam tam de hominibus quam de peculiis abstulerunt, ferro et igne cuncta in circuitu deuastantes. Sed in finibus Romane urbis seu et ceterarum ciuitatum multa mala ac depredationes idem Desiderius perpetrare iussit, etiam et castrum Utriculum occupare fecit.

Unde sepius atque sepius ipse beatissimus presul tam per obsecrationis litteras quamque per missos eidem Desiderio direxit, deprecans eum ut a tantis  malis resipisceret, et eas quas abstulerat ciuitates redderet. Ille uero non solum easdem quas occupauerat ciuitates minime reddere est inclinatus, sed nec ab eadem malitia recedere uoluit, non cessans crudeliter multa atque intolerabilia mala finibus Romanorum, ut dictum est, ingerere.

Tunc prefatus sanctissimus pontifex accersiri faciens prefatum religiosum abbatem monasterii Sancte Dei Genitricis siti in territorio Sabiniensi cum uiginti senioribus Dei seruis monachis, direxit eos ad eumdem Desiderium deprecationis causa. Quibus  ad eum properantibus, ut ipsi Dei famuli retulerunt, eius pedibus prouoluti coram iudicibus Longobardorum cum lacrymis ex persona antefati uicarii beati Petri eum deprecati sunt, ut a tantis malis resipisceret et prefatas quas abstulit ciuitates beato Petro redderet. Sed nequaquam eius lapideum cor deflectere ualuerunt. Sicque infructuosi ipsi Dei famuli reuersi sunt. Dirigens suos [e 1Kb] missos Desiderius idem ad antefatum beatissimum pontificem, id est Andream referendarium et Stabilem ducem, ut cum eo pariter ad loquendum deberet coniungi, quos suscipiens isdem almificus pastor ita eis respondit, inquiens: Sic regi uestro ex mea persona satisfacite, me uobis firmiter coram Deo omnipotente promittente, quia si predictas ciuitates beati Petri quas  tempore meo abstulit mihi reddiderit, continuo siue Ticini, siue Rauenne, siue Perusie, siue hic Rome, uel etiam ubi illi placitum fuerit, ad eius properabo presentiam, et cum eo pariter me coniungendum atque colloquendum que ad salutem populi Dei utrarumque partium respiciunt. Et si forsitan de hoc dubitationem habet, me cum eo minime debere coniungi, postquam ipsas ciuitates reddiderit, si me cum ipso non coniunxero loquendum, licentiam babeat eas denuo occupandi. Nam si prius ipsas ciuitates non reddiderit et iustitiam nobis minime fecerit, sciat quod pro certo meam nequaquam uidebit faciem. Unde ecce sequipedes uestros dirigere studebo meos missos ad eumdem uestrum regem, qui easdem recipiant, si reddere uoluerit, ciuitates, et de presenti qua hora  mei missi receptis eisdem ciuitatibus ad me hoc ipsum nuntiantes reuersi fuerint, continuo ad eius ubi uoluerit, ut dictum est, properabo presentiam ad simul cum eo loquendum. Ipsisque Longobardorum missis properantibus atque ad suum reuertentibus regem, direxit eius ter beatitudo continuo ad eumdem Desiderium regem suos missos ad easdem recipiendas ciuitates, scilicet Pardum, religiosum egumenum [hegumenum, id est] prefectum [f 1Kb] monasterio beati Sabe, et Anastasium primum defensorem. Presentatique eius obtutibus et ipsi pedibus eius corruentes lacrymis profusis eum deprecantes, ut antedictas redderet ciuitates, promittentes ei per apostolicam auctoritatem sub iureiurando, quia, s eas reddidisset, statim prenominatus almificus pontifex  ad eum properaret proficiscendum ac colloquendum pariter, sed per nullam rationem eius ferreum pectus et durissimam mentem mollire potuerunt, nichilque recipientes sine effectu reuersi sunt. Tamen non desistebat antedictus pontifex suos missos ad eum per hoc ipsum dirigendum [pro hoc ipso ad eum dirigere] tam de sacerdotibus quamque de singulis religiosi habitus ordinibus, sed nichil apud eum impetrare ualuerunt. Potius permanens in sua iniquitate, multis ciuitatibus ac finibus Romanorum inferre faciebat ex omni parte mala, et magnas comminationes  dirigens eidem precipuo pontifici, se cum uniuersis Longobardorum exercitibus properaturum ad Romanam ciuitatem constringendam. Pro quo in nimio fletu ipse sanctissimus pontifex cum suo populo positus, portas ciuitatis Romane claudi iussit, et alias ex eis fabricari fecit [muro scilicet claudi]. Et dum in magna angustia ac tribulatione consisteret, necessitate compulsus, direxit suos missos marino itinere cum apostolicis litteris ad excellentissimum Carolum a Deo protectum regem Francorum et patricium Romanorum; deprecans eius excellentiam, ut sicut suus pater sancte memorie Pippinus, et ipse succurreret atque subueniret sancte Dei Ecclesie et afflicte Romanorum seu exarchatus Rauennatium prouincie, atque plenarias beati  Petri iustitias, et abstultas [ablatas] ciuitates ab eodem Desiderio rege exigeret. At uero dum per nullam occasionis uersutiam potuisset idem malignus Desiderius persuadere antefatum sanctissimum pontificem ad se eum deducendum ut antefati Caroli Magni filios reges unxisset, et ipsum almificum pontificem a caritate et dilectione sepefati christianissimi Caroli Magni regis separare uoluisset. Tunc pertinacia et audacia egressus a suo palatio cum Adalgiso proprio filio et exercitu Longobardorum, deferens secum et uxorem et filios sepedicti quondam Carolomanni, nec non et Auctharium, qui ad eum, ut dictum est, fugam arripuerant, hic uero Romam properare nitebatur, sine scientia antedicti pontificis, dirigens suos missos scilicet prenominatum  Andream referendarium et alios duos ex suis iudicibus eius aduentum denuntiantes. Quibus Romam coniungentibus presentatisque apostolicis obtutibus, tale eis reddidit responsum: Quod nisi ut iam ille promisit, reddiderit beato Petro ciuitates illas quas sub meo tempore abstulit, et plenariam parti nostre fecerit iustitiam, nullo modo sit illi necesse fatigationem sumendi, quia minime fieri potest me prius cum illo presentari.

Suscipiens uero idem Desiderius hoc responsum, nequaquam exinde repedauit, sed ceptum Romam carpebat iter. Cuius iam aduentum appropinquantem cognoscens sanctissimus ipse precipuus pastor, aggregans uniuersum populum Tuscie, Campanie, et  ducatus Perusini, et aliquantos de ciuitatibus Pentapoleos, muniuit hanc ciuitatem Romanam, omnesque armati parati erant, ut si ipse rex adueniret, ei fortiter cum Dei auxilio et beati Petri, fulti orationibus predicti sanctissimi presulis, illi resistere [Fors. resisterent]. Nam ecclesias beati Petri et Pauli exornare [id est, nudare ornatu] fecit eius sanctitas, et cuncta eorum cimelia et ornatus in hanc ciuitatem Romanam introduxit, claudi faciens omnes ianuas ecclesie beati Petri, et deintus terris [a 1Kb] supponi ac muniri iussit, ut si ipse proteruus rex sine licentia et permisso pontificis aduenisset, minime aditum in eamdem ecclesiam intreundi haberet, nisi brachio forti ad sue anime interitum  ipsas confringeret ianuas. Dumque hec omnia disposuisset, extemplo facto in scriptis anathematis uerbo direxit eidem Desiderio regi tres episcopos, id est, Eustratium Albanensem, Andream Prenestinum, et Theodosium Tiburtine ciuitatis, protestans eum in eodem obligationis exhortationisque uerbo, et adiurans per omnia diuina mysteria, ut nullo modo in finibus Romanorum sine eius absolutione ingredi aut conculcari presumpsisset [presumeret], neque ipse, neque quispiam Longobardorum, sed nec Autcarius Francus. Susceptoque eodem obligationis uerbo per antefatos episcopos ipse Longobardorum rex illico cum magna reuerentia a ciuitate uiterbiense confusus ad propria reuersus est. Post hec coniunxerunt ad sedem apostolicam missi sepius dicti Caroli excellentissimi  regis Francorum et patricii Romanorum, id est Georgius sanctissimus episcopus, Gulfardus religiosus abbas et consiliarius, seu Albinus deliciosus ipsius rex [b 1Kb] abstultas [sublatas] ciuitates et omnes iustitias beati Petri reddidisset, sicut false in Franciam dirigebat, asserens se omnia reddidisse.

Et satisfacti sunt presentialiter nichil ab eo redditum fuisse. Quibus referens idem precipuus pontifex cuncta que gesta erant, eos in Franciam absoluit remeandos, dirigens cum eo suos missos ad prefatum excellentissimum Francorum regem cum apostolicis admonitionum syllabis, adiurans eum fortiter, ut ea que beato Petro cum suo genitore sancte memorie Pippino rege pollicitus est, adimpleret, et  redemptionem sancte Dei Ecclesie perficeret, seu uniuersa que abstulta sunt a perfido Longobardorum rege, tam ciuitates quam reliquas iustitias sine [suo] certamine reddere beato Petro principi apostolorum fecisset [faceret]. Ipsi itaque Francorum missi properantes cum apostolice sedis missis declinauerunt ad prenominatum Desiderium. Qui et constanter eum deprecantes adhortati sunt, sicut illis a suo rege preceptum exstitit, ut antefatas quas abstulerat ciuitates pacifice beato Petro redderet, et iustitias parti Romanorum fecisset [faceret]. Sed minime quidpiam horum apud eum obtinere ualuerunt, asserentem se minime quidpiam redditurum. Accepto itaque responso hoc, reuersi  sunt ipsi antefati missi Francorum in regionem suam.

Properantes simul et apostolice sedis missi, qui subtilius cuncta referentes, et de maligno proposito prenominati Desiderii annuntiantes antefato excellentissimo et a Deo protecto Carolo magno regi, confestim idem mitissimus et reuera Christianissimus Carolus Francorum rex direxit eidem Desiderio suos missos, id est deprecans ut easdem quas abstulerat pacifice redderet ciuitates, et plenarias parti Romanorum faceret iustitias. Promittens insuper ei tribui quatuordecim millia auri solidorum, quantitatem in auro et argento. Sed neque deprecationibus, neque muneribus eius ferocissimum cor flectere  ualuit. Nihil enim obtinentes, ipsi missi Francorum ad prefatum suum christianissimum regressi sunt regem. Tunc aggregans ipse a Deo protectus Carolus Magnus rex uniuersam regni sui Francorum exercituum multitudinem, atque ad occupandas clusas ex eodem suo exercitu dirigens, ipse quoque cum plurimis fortissimis bellatoribus Francis per montem Cinisium [a 1Kb] ad easdem appropinquauit clusas, et remotus in finibus Francorum cum suis exercitibus resedit. Iam dictus uero Desiderius et uniuersa Longobardorum exercituum multitudo ad resistendum fortiter in ipsis clusis assistebant, quas fabricis et diuersis maceriis curiose munire nisi sunt. At uero qua hora prenominatus Christianissimus Francorum rex ad easdem approximauit clusas, illico denuo  suos missos ad prefatum direxit Desiderium, deprecans, sicut pridem, ut quantitatem predictorum solidorum susciperet rex et easdem pacifice redderet ciuitates. Sed nequaquam penitus acquiescere maluit, et dum in tanta duritia proteruus ipse permaneret rex Desiderius, cupiens antedictus Christianissimus Francorum rex pacifice iustitias beati Petri recipere [restituere], direxit eidem Longobardorum regi ut solummodo tres obsides Longobardorum iudicum filios illi tradidisset pro ipsis restituendis ciuitatibus, et continuo sine ulla inferta malitia [inserta militia] aut commisso prelio ad propria cum suis Francorum exercitibus reuerteretur. Sed neque sic ualuit eius malignam mentem flectere. Unde omnipotens  Deus conspiciens ipsius maligni Desiderii iniquam perfidiam atque intolerabilem proteruiam, dum uellent Franci alio die ad propria reuerti, misit terrorem et ualidam trepidationem in cor eius, uel filii ipsius Adalgisi scilicet et uniuersorum Longobardorum, et eadem nocte, dimissis propriis tentoriis atque omni supellectile, fugam omnes generaliter, nemine eos persequente, arripuerunt. Quod cernentes exercitus Francorum persecuti sunt eos, et plures ex eis interfecerunt. Ipse uero Desiderius quantocius cum suis iudicibus uelociori cursu fugiens, atque Papiam coniungens, ibidem se cum ipsis suis iudicibus et multitudine populi Longobardorum recludi studuit. Et muniens muros ipsius ciuitatis ad resistendum Francorum exercitibus, et propriam  defendendam ciuitatem cum suis Longobardis se preparauit; Adalgisus [Aldegisus] uero eius filius assumens secum Autcarium Francum et uxorem, atque filios sepedicti Carolomanni, in ciuitatem que uerona nuncupatur, pro eo quod fortissima pre omnibus ciuitatibus Longobardorum esse uideretur, ingressus est.

Porro Longobardi reliqui dispersi in proprias reuersi sunt ciuitates. Nam Spoletini et Reatini aliquanti eorum utiles persone, antequam Desiderius seu Longobardorum eius exercitus ad clusas pergerent, illi ad beatum Petrum confugium facientes predicto sanctissimo Adriano pape tradiderunt, et in fide ipsius principis apostolorum atque predicti  sanctissimi pontificis iurantes more Romanorum tonsurati sunt. Et iam et reliqui [b 1Kb] omnes ex eodem ducatu Spoletino inhianter desiderabant se tradendum [tradere] in seruitio beati Petri sancteque Romane Ecclesie. Sed metuentes suum regem nequaquam ausi sunt perpetrare, unde dum a clusis fugam arripuissent, omnesque exinde de diuersis ciuitatibus ducatus Spoletini reuersi essent, confestim generaliter ad prefatum almificum pontificem confluentes aduenerunt, eiusque prouoluti pedibus obnixe sanctam ipsius ter beatitudinem deprecati sunt, ut eos in seruitio beati Petri sancteque eius Romane Ecclesie susciperet et more Romanorum tonsurari faceret.

Quos suscipiens profectus est cum eis in ecclesiam beati Petri, et omnes unanimiter a magno usque ad  paruum sub indiculo [uinculo] sacramenti iureiurando promiserunt eidem Dei apostolo in seruitio eius atque antedicti uicarii ipsius sanctissimi Adriani pape atque omnium successorum eius pontificum fideliter permansuros cum filiis et cuncta eorum generatione. Tunc post prestitum sacramentum omnes more Romanorum tonsurati sunt. Et confestim ipse ter beatissimus bonus pastor et pater cum omnibus exsultans, constituit eis ducem quem ipsi propria uoluntate sibi elegerunt, scilicet Hildeprandum nobilissimum, qui prius cum reliquis ad apostolicam sedem refugium fecerat.

Et ita Deo annuente predictum ducatum Spoletinum generaliter suo certamine idem precipuus pontifex  sub iure et potestate beati Petri subiugauit. Sed et omnes habitatores tam ducatus Firmani, Auxi mani, et Anconitani, simulque et de Castello Felicitatis [Fulginatis], et ipsis dum a clusis Longobardorum fugientes reuersi sunt ad prefatum sanctissimum pontificem concurrentes eius se ter beatitudini tradiderunt. Prestitoque sacramento in fide et seruitio beati Petri atque eius uicarii antefati almifici Adriani pape successorumque eius pontificum fideliter permansuros, more Romanorum tonsurati sunt.

At uero sepefatus Christianissimus Carolus Francorum rex mouens cum suis generalibus exercitibus, atque Papiam coniungens ciuitatem, eam ex omni parte circumdans uallauit, dirigensque continuo in Franciam ibidem apud se Papiam adduci fecit suam  coniugem excellentissimam Hildegardam reginam et nobilissimos filios. Et dum agnouisset fugam arripuisse in ueronam prenominatum Adalgisum, relinquens plurimam partem ex suis exercitibus Papie, ipse quoque cum aliquantis fortissimis Francis in eamdem ueronam properauit ciuitatem. Et dum illuc coniunxisset, protinus Autcarius, et uxor, atque filii sepius nominati Carolomanni, propria uoluntate eidem benignissimo Carolo regi se tradiderunt. Eosque recipiens eius excellentia denuo repedauit Papiam. Qui confestim dirigens cuneos exercituum bellatorum comprehendit diuersas ciuitates Longobardorum ultra Padum constitutas, sueque redegit potestati. Et dum per sex mensium spatium ipse  Francorum rex Papie demoraretur in obsessione ipsius ciuitatis, magnum desiderium habens ad limina apostolorum properandi, considerans quod et sacratissima paschalis festiuitas appropinquasset, tunc abstollens secum diuersos episcopos, abbates etiam et iudices, duces nempe et graphiones cum plurimis exercitibus, hic Romam per Tuscie partes properauit, ita festinanter adueniens, ut in ipso sabbato sancto se liminibus presentaret apostolicis. Cuius aduentum audiens antedictus beatissimus Adrianus papa, quod sic repente ipse Francorum aduenisset rex, in magno stupore et exstasi deductus, direxit in eius occursum uniuersos iudices ad fere triginta millia ab hac Romana urbe in locum, qui uocatur Nouas, ubi eum cum bandora [a 1Kb] susceperunt.

 Et dum appropinquasset fere uno milliario a Romana urbe, direxit uniuersas scholas militie una cum patronis, simulque et pueris qui ad discendas litteras pergebant, deportantes omnes ramos palmarum atque oliuarum; laudesque omnes canentes cum acclamationum earumdem laudum uocibus ipsum Francorum susceperunt regem. Obuiam illi eius sanctitas dirigens uenerandas cruces, id est signa, sicut mos est ad exarchum, aut patricium suscipiendum, eum cum ingenti honore suscipi fecit. Ipse uero a Deo institutus benignissimus Carolus magnus Francorum rex et patricius Romanorum qua hora easdem sacratissimas cruces ac signa sibi obuiam aduenisse conspexit, descendens de equo quo sedebat, ita cum suis iudicibus ad beatum Petrum pedestris  properare studuit. Quod quidem alfimicus antedictus pontifex diluculo surgens in eodem sabbato sancto cum uniuerso clero et populo Romano ad beatum Petrum properauit ad suscipiendum eumdem Francorum regem, in gradibus ipsius apostolice aule et eum cum clero suo prestolatus est.

Coniungente uero eodem excellentissimo ac benignissimo Carolo rege, omnes gradus sigillatim eiusdem sacratissime beati Petri Ecclesie deosculatus est, et ita usque ad prenominatum peruenit pontificem, ubi in atrio super gradus iuxta fores ecclesie assistebat. Eoque suscepto mutuo se amplectentes, tenuit isdem Christianissimus Carolus rex dexteram manum antedicti pontificis. Et ita in eamdem uenerandam  aulam beati Petri principis apostolorum ingressi sunt, laudem Deo et eius excellentie decantantes, uniuersus clerus et cuncti religiosi Dei famuli extensa uoce acclamantes: Benedictus qui uenit in nomine Domini, etc. Sicque cum eodem pontifice ipse Francorum rex, simulque et omnes episcopi, abbates, et iudices, et uniuersi Franci qui cum eo aduenerant ad confessionem beati Petri appropinquantes, seseque proni ibidem prosternentes, Deo nostro omnipotenti et eidem apostolorum principi propria reddiderunt uota, glorificantes diuinam potentiam in eo quod talem per interuentionem suffragia eiusdem principis apostolorum concedere iussit  uictoriam. Expleta uero eadem oratione, obnixe deprecatus est idem Francorum rex antedictum almificum pontificem, illi licentiam tribui Romam ingrediendi ad sua orationum uota per diuersas Dei ecclesias persoluenda. Et descendentes pariter ad corpus beati Petri tam ipse sanctissimus papa quamque antefatus excellentissimus Francorum rex cum iudicibus Romanorum et Francorum, seque mutuo per sacramentum munientes, ingressus est Romam continuo cum eodem pontifice ipse Francorum rex cum suis iudicibus et populo in eodem sabbato sancto.

Et in basilica Saluatoris iuxta Lateranis [Lateranum] pariter ingressi ibidem ipse excellentissimus rex cum omnibus suis quoque [b 1Kb] sancti baptismatis sacramentum antedictus ter beatissimus pontifex celebrauit.  Et ita postmodum ad beatum Petrum ipse beatissimus repedauit rex.

Alio uero die illucescente Dominico sancto, in ipsa sacratissima paschali festiuitate direxit diluculo ipse sanctissimus presul cunctos iudices et uniuersa obsequia militie ad eumdem regem, et cum magno honore eum suscipientes in ecclesia Sancte Dei Genitricis ad Presepe, properauit cum omnibus qui cum eo aduenerant Francis. Et post missarum solemnia celebrata perrexit cum prenominato pontifice Lateranense patriarchium, illicque ad mensam apostolicam pariter epulati sunt. Alio uero die secunda feria simili modo in ecclesia beati Petri more solito ipse conspicuus pater et egregius pontifex missarum solemnia celebrans, Deo omnipotenti et prefato Carolo  excellentissimo regi Francorum et patricio Romanorum laudes reddere fecit. Tertia uero die [c 1Kb] , iuxta ut mos est, in ecclesia beati Pauli apostoli missas eidem regi fecit. At uero quarta feria egressus prenominatus pontifex cum suis iudicibus tam cleri quamque militie in ecclesia beati Petri apostoli pariterque cum eodem rege se ad loquendum coniungens, constanter eum deprecatus est, atque admonuit, et paterno affectu adhortari studuit, ut promissionem quam eius sancte memorie genitor Pippinus rex et ipse precellentissimus Carolus cum suo germano Carolomanno atque omnibus iudicibus Francis fecerant beato Petro et eius uicario sancte memorie domno Stephano iuniori pape, quando in Franciam  perrexit pro concedendis diuersis ciuitatibus ac territoriis istius Italie prouincie, et contradendis beato Petro eiusque omnibus uicariis in perpetuum possidendis, adimpleret in omnibus; cumque ipsam promissionem, que in Francia in loco qui uocatur Carisiacus facta est, sibi relegi fecisset, complacuerunt illi et eius iudicibus omnia que ibidem erant adnexa, et propria uoluntate, bono ac libenti animo aliam donationis promissionem ad instar anterioris, ipse antedictus precellentissimus et reuera Christianissimus Carolus Francorum rex ascribi iussit per Etherium religiosum ac prudentissimum capellanum et notarium suum, ubi concessit easdem ciuitates et  territoria beato Petro, easque prefato pontifici contradi spopondit, per designationem confinium, sicut in eadem donatione continere monstratur, id est a Lunis cum insula Corsica, deinde in Suriano, deinde in monte Bardone, id est, in [inde in] uerceto, deinde in Parma, deinde in Regio, et exinde in Mantua, atque monte [ponte] Silicis, simulque et uniuersum exarchatum Rauennatium sicut antiquitus erat, atque prouincias uenetiarum, et Histriam, nec non et cunctum ducatum Spoletinum et Beneuentanum.

Factaque eadem donatione, et propria sua manu ipse Christianissimus Francorum rex eam corroborans, uniuersos episcopos, abbates, duces, etiam et graphiones in ea ascribi [eam subscribere] fecit. Quam prius super altare beati Petri, et postmodum  intus in sancta eius confessione ponentes tam ipse Francorum rex quamque eius iudices beato Petro et eius uicario sanctissimo Adriano pape, sub terribili sacramento sese omnia conseruaturos que in eadem donatione continentur promittentes tradiderunt. Apparem [id est exemplar] ipsius [a 1Kb] donationis per eumdem Etherium ascribi faciens ipse Christianissimus rex Francorum, intus super corpus beati Petri subtus euangelia que ibidem osculantur, pro firmissima cautela et eterna nominis sui ac regni Francorum memoria, propriis suis manibus posuit. Aliaque eiusdem donationis exempla per scriniarium huius sancte nostre ecclesie descripta eius excellentia secum deportauit. Reuersusque cum suis exercitibus Ticinum, ipse excellentissimus Francorum rex fortiterque  debellans atque obsidens ciuitatem Papiam, dum ira Dei super omnes Longobardos qui in eadem ciuitate erant grassaretur atque seuiret, et plures de languoribus seu mortalitatis clade defecissent, ita Dei nutu eamdem ciuitatem, simulque et Desiderium Longobardorum regem, atque cunctos qui cum eo erant, ipse excellentissimus Francorum rex comprehendit, et sue potestati cunctum regnum Longobardorum subiugauit. Prefatum uero Desiderium Longobardorum regem et eius coniugem secum in Franciam deportauit.

Erat enim sepefatus beatissimus pontifex amator ecclesiarum [b 1Kb] . Hic enim coangelicus uir fecit in ecclesia beati Petri apostoli uestem mire pulchritudinis  ex auro et gemmis habentem prefiguratam historiam, qualiter beatus Petrus a uinculis per angelum ereptus est. Item in eadem basilica ab introitu de Rugas usque ad confessionem pauimentum uestiuit de argento purissimo, quod pensat libras centum quinquaginta. Fecit etiam in eadem ipsa basilica beati Petri iuxta ianuas maiores argenteas cortinas mire magnitudinis de palliis stauracin seu quadrapolis. Nam et per uniuersos arcus eiusdem apostolorum principis basilice de palliis Tyriis atque fundatis  fecit uela numero sexaginta quinque. Denique eius beatitudo fecit et pharum maiorem in eadem beati Petri ecclesia in typum crucis, qui pendet ante presbyterium habentem candelas mille trecentas et septuaginta [c 1Kb] . Et constituit ut quatuor uicibus in anno ipsum pharum accendatur, id est in Natiuitate Domini, in Pascha, in natali apostolorum, et in natali pontificis. Itemque prefatus sanctissimus presul fecit in ea basilica calicem fundatum argenteum pensantem libras quinque, quem et posuit in presbyterio pro eo qui perierat temporibus domni Pauli pape. Nam et in ecclesia beati Andree apostoli sita iuxta eamdem beati Petri apostoli ecclesiam, ciborium nouiter ex argento mundissimo ipse ter beatissimus pontifex fecit, qui pensat libras centum  triginta quinque. Itaque et in ecclesia beati Pauli apostoli inuestiuit corpus eiusdem doctoris mundi ex laminis argenteis pensantibus libras triginta.

Quas addidit idem sanctissimus presul, quoniam argentum illud quod primitus erat nimis confractum existebat. Item fecit in eadem basilica beati Pauli apostoli cortinam maiorem iuxta ianuas principales ex palliis quadrapolis ad instar cortine quam in ecclesia beati Petri fecit. Sed et aliam cortinam maiorem fecit ex palliis quadrapolis, que pendet sub arcu maiore iuxta altare; etiam et per diuersos arcus ipsius ecclesie ex palliis quadrapolis fecit uela numero septuaginta. Atrium uero ipsius beati Pauli ecclesie, quod antea [d 1Kb] desolatum existebat, ubi boues atque caballi ingrediebantur ad pabulandum  propter herbam que ibidem nascebatur, inspiratus a Deo isdem sanctissimus pontifex ex marmoribus pulchris sternere fecit. In ecclesia Dei genitricis ad Presepe fecit uestes duas super altare maiore, unam ex auro purissimo atque gemmis habentem assumptionem sancte Dei genitricis, et alia de stauracin [stauracio] ornata in circuitu blattin [blattis]. Fecit in ea ecclesia et cortinas maiores ex palliis quadrapolis [e 1Kb] [quadraptis uel quadruplis] ad similitudinem quam in ecclesia sancti Petri fecit.

Sed et per diuersos arcus eiusdem basilice sancte Dei genitricis simili modo ex palliis quadrapolis fecit uela numero quadraginta duo [f 1Kb] . In basilica uero saluatoris Domini nostri Iesu Christi iuxta Lateranum  similiter fecit uestem de stauracin seu cortinam maiorem ex palliis quadrapolis, sed et per diuersos arcus uela serica numero quinquaginta septem, omnia ex palliis quadrapulis seu stauracin. Fecit in ecclesia beati Laurentii martyris foris muros, scilicet ubi sanctum eius corpus requiescit, uestem de stauracin, et in ecclesia maiore aliam similiter fecit uestem. Nam et tectum eiusdem beati Laurentii basilice martyris quod iam distectum erat [g 1Kb] , et trabes eius confracte, nouiter fecit. In basilica autem  beati ualentini simili modo fecit uestem de stauracin. In basilica beati Pancratii aliam simili modo de stauracin fecit uestem. In ecclesia uero beati Marci, cuius tectum iam uetustate positum uicinum ruine existebat, depositis uetustissimis trabibus, et aliis impositis nouiter [a 1Kb] ipsum testum, atque porticus in circuitu fecit, eamdemque ecclesiam restaurauit [b 1Kb] . Arcus uero tres [c 1Kb] , qui uetustissimi erant, addens idem beatissimus pontifex argenti librarum duodecim, nouiter fecit. Fecit etiam in eadem ecclesia super altari maiore uestem de stauracin, sed et per diuersos arcus eiusdem ecclesie ex palliis quadrapolis fecit numero uela uiginti septem, simulque et coronam ex eisdem [d 1Kb] palliis quadrapolis, que pendet sub trabe, fecit.

 Tectum uero basilice beati Laurentii . . . . ad Taurellum [e 1Kb] , dum nimis uetustissimum inerat, omnes eius trabes nouas ibidem posuit, illudque restaurauit. Simulque et uestem de quadrapulo super altare eiusdem ecclesie fecit atque obtulit. Basilica uero beati Felicis posita in princis, que in ruina erat et tectum eius distectum existebat, facto eodem tecto nouiter ipsam ecclesiam renouauit, et uestem super altare eiusdem ecclesie de quadrapolis faciens obtulit. Renouauit etiam et tectum basilice sancti Laurentii quam Damasi uocant, ubi et uestem super eius altare de stauracin, simulque et aliam uestem depost altare fecit, ubi requiescit corpus sancti Damasi. Basilice itaque apostolorum in uia Lata porticus in circuitu renouauit, quas antea initiauerat eius  predecessor domnus Paulus papa et non expleuerat, omnia Deo propitio prefatus beatissimus pontifex reparauit, simulque et tectum maius restaurauit. Nam absidam ipsius ecclesie cernens idem beatissimus pontifex iam ruine uicinam existentem, cancalis [Forte, cancelliis] ferreis eamdem absidam confirmari fecit, et ita eam renouauit. Fecit uestem in eadem ecclesia super altari maiori de stauracin.

Cemeterium item beatorum Petri et Marcellini uia Lauicana iuxta basilicam beate Helene renouauit, et tectum eius, id est sancti Tiburtii, et eorumdem sanctorum Petri et Marcellini nouiter fecit, et gradus eius qui descendunt ad eorum sacratissima corpora nouiter fecit, quoniam nullus erat iam descensus ad ipsa sancta corpora. Fecit in basilica beati Adriani  cerostata argentea pensantia libras duodecim, simulque  et laudunas [laudanas] duas ex argento pensantia libras octo, quas posuit super rugas de presbyterio ubi arcus de argento existit [f 1Kb] . Fecit etiam et uestes duas de stauracin, unam super altare beati Adriani, et aliam super altare sancte Martine, sed et uela de palliis quadrapolis numero quindecim in eadem ecclesia fecit. Tectum denique tituli beate Prisce, quod iam casurum erat et in ruinis positum, nouiter fecit, ubi et uestem de stauracin fecit. In ecclesia uero beatorum Cosme et Damiani in Tribus Fatis uestem de stauracin fecit, simulque et cortinam ante absidam ex palliis quadrapolis fecit, nec non et uela ex eisdem quadrapolis fecit numero uiginti et lintea uiginti. Nam et per diuersos titulos, seu alias ecclesias, atque cunctas diaconias, et monasteria  quantacunque infra murum huius Romane [g 1Kb] urbis existunt, diuina inspiratione ignitus ipse sanctissimus pontifex ex palliis, id est stauracin, seu Tyriis uestes fecit atque obtulit. Et sicut bonus pastor omnes Dei ecclesias tam extra muros huius Romane urbis quamque infra muros ad laudem Dei restaurauit atque decorauit, uerum etiam et muros atque turres huius Romane urbis, que dirute erant et usque ad fundamenta destructe, renouauit, atque utiliter omnia in circuitu restaurauit, ubi et multa stipendia tribuit tam in mercedes eorum qui ipsum murum fabricauerunt quamque in ipsorum alimentis, simulque et in calce atque diuersis utilitatibus usque ad centum auri libras expendit. Hic beatissimus presul diuina inspiratione ignitus constituit in  monasterio sancti Stephani catabarbara patricia situm ad beatum apostolorum [h 1Kb] congregationem monachorum, ibi et abbatem et idoneam personam ordinans. Statuit ut sedulas laudes [i 1Kb] in ecclesia beati Petri persoluant sicut et cetera monasteria, ut duo monachi pro latere ipsius ecclesie Deo nostro canant laudes, quoniam ipsum monasterium in magna desidia et neglectu incuriaque positum erat, et nullum diuinum officium cultu ibidem [i 1Kb] exhibebatur. Hic beatissimus presul fecit atque constituit nouiter domos cultas quatuor. [k 1Kb] Unam quidem que uocatur Capreorum [Capracorum] posita in territorio uigentano milliario ab urbe Roma plus minus quintodecimo, ex qua primitus fundum ipsum Capracorum cum aliis pluribus fundis ei coherentibus ex hereditaria  parentum suorum successione tenere uidebatur.  Eius proprii olim existentes, ubi et alios plures fundos, seu casales et massas data iusta recompensatione ad uicem a diuersis personis emere, et eidem domui culte addere uisus est. Quam uidelicet domocultam Capracorum cum massis, fundis, casalibus, uineis, oliuetis, aquemolis [aquimolis], et omnibus ei pertinentibus, statuit per apostolicum priuilegium sub magnis anathematis obligationibus, ut in usum fratrum nostrorum perenniter permaneat, et triticum, et hordeum, quod annue in locis eiusdem domoculte natum fuerit, diligenter in horreo sancte nostre ecclesie deferatur et sequestratim reponatur. uinum uero seu diuersa legumina que in prediis ac locis ipsius antefate domoculte annue nata fuerunt, simili modo curiose in paracellario prenominate  sancte nostre ecclesie deducantur et separatim reponantur.

Sed et porcos qui annue in casalibus sepius dicte domoculte inglandati fuerint, capita centum exinde occidantur, et in eodem paracellario reponantur. Decernens eius ter beatitudo atque promulgans sub ualidissimis obligationibus, interdictionibus, ut omni die centum fratres nostri Christi pauperum etiam si plures fuerint, aggregentur in Lateranensi patriarchio, et constituantur in porticu que est iuxta scalam que ascendit in patriarchio, ubi et ipsi pauperes depicti sunt et quinquaginta panes pensantes per unum quemque panem libras duas, simulque et decimatas uini duas pensantes per unamquamque decimatam libras sexaginta, et caldaria plena de pulmento  erogentur omni die per manus unius fidelissimi paracellarii eisdem pauperibus, accipiens unusquisque eorum portionem panis, atque portionem uini, id est, cuppam capientem calices duos, nec non et carnem de pulmento: ita uidelicet statuens eius almifica beatitudo promulgauit una cum sacerdotali collegio, ut in nullis aliis utilitatibus ex frugum reditibus uel diuersis peculiis antefate domoculte erogetur aut expendatur, nisi tantummodo in propriis subsidiis, et quotidianis alimentis predictorum fratrum nostrorum Christi pauperum cuncta proficiant atque perenniter erogentur. Alias uero tres domoscultas, uidelicet Galeriam positam uia Aurelia milliario ab urbe Roma plus minus decimo ad sanctam Rufinam cum fundis, et casalibus, uineis, oliuetis,  atque molis, uel omnibus ei pertinentibus. Reliquas uero duas, id est, aliam Galeriam positam uia Portuensi milliario ab urbe Roma plus minus duodecimo cum fundis, et casalibus, uineis, aquimolis, seu monasterium beati Laurentii positum in insula portus Romani cum uineis ei pertinentibus, simulque et Lecticariam, que uocatur Asprula. uerum etiam et aliam domum cultam que uocatur Caluisianum cum fundis, et casalibus, uineis, oliuetis, aquimolis, et omnibus ei pertinentibus, posita uia Ardeatina milliario ab urbe Roma plus minus quintodecimo. Quas uidelicet tres domoscultas, scilicet Galeriam, Caluisianum,  et aliam Galeriam, statuit eius ter beatitudo per apostolicum priuilegium sub ualidis anathematis obligationibus, ut in usu et propria utilitate sancte nostre ecclesie perenniter permaneant.

At uero cum omnibus spiritalibus studiis, que idem ter beatissimus, atque almificus pontifex tam per augmentum et utilitatem profectibus sancte Romane Ecclesie perficiendis quamque pro restaurationibus ecclesiarum Dei, et diuini cultus melioratione gerere uidebatur, magnam etiam solicitudinis curam et amoris affectum in sanctam ac uenerandam patriarchii domum certum est habuisse. Unde ex nimia feruoris dilectione pro honore beati Petri apostolorum principis, et ornatu ipsius sancti patriarchii construxit atque edificauit ibidem nouiter turrem  mire pulchritudinis decoratam coherenti porticu que descendit ad balneum. Ubi et deambulatorium, scilicet solarium suum cum cancellis ereis nimis pulcherrime construi fecit; sed et porticum ipsam que uetustate diruta inerat, nimis utiliter renouauit. Et picturis atque marmoribus eamdem turrem et cuncta edificia ab eo nouiter constructa decorauit. Itaque idem ter beatissimus, et reuera precipuus pater, atque bonus pastor, egregiusque presul tanto amoris affectu feruens erga nutritorem suum beatum Petrum principem apostolorum, dum cunctum ornatum eiusdem apostolice aule tam in preclaris ex auro et gemmis, uestibus, seu diuersis palliis, et aliis ornamentis ex auro et argento in eadem apostolica aula fecit atque obtulit. Etiam et omnes eius gradus maiores  qui ascendunt in atrium, simulque et ex duabus porticibus que ascendunt in eamdem ecclesiam ex utriusque lateribus renouauit, sed et cunctum pauimentum ipsius ecclesie ubi marmora confracta erant, adhibitis aliis pulcherrimis melioribus marmoribus, renouauit. Porticus uero ex utriusque lateribus suprascripte ecclesie in quibus confracte trabes inerant, et tectum ruine uicinum positum erat, positis nouis trabibus ipsum tectum nouiter faciens restaurauit. Fecit etiam ter beatitudo eius imagines sex ex laminis argenteis inuestitas. Ex quibus tres posuit super rugas, que sunt in introitu ecclesie [a 1Kb] presbyterii, ubi et regularem ex argento inuestito fecit, et posuit super eumdem regularem prefatas tres imagines, in medio quidem unam existentem, habentem  depictum uultum Saluatoris, et ex utriusque lateribus imagines habentes depictas effigies, unam beati Michelis et aliam beati Gabrielis angelorum. In superiori uero ruga [b 1Kb] , id est in medio presbyterii, faciens aliam regularem ex argento inuestito, constituit super eam reliquas tres imagines in medio quidem habentem prefiguratum uultum sancte Dei genitricis, et ex duobus lateribus unam habentem uultum depictum sancti Andree apostoli, et aliam sancti Ioannis euangeliste, utrasque uero sex imagines, ut dictum est, de laminis argenteis nimis pulcherrime factas deaurauit, in quibus imaginibus posuit  argenti libras centum. At uero iam per euoluta uiginti [a 1Kb] annorum spatia forma que uocatur Sabbatina nimis confracta existens, per quam decurrebat aqua per centenarium in atrio ecclesie beati Petri apostoli, simulque et in balneo iuxta eamdem ecclesiam sito, ubi fratres nostri Christi pauperes, qui ad accipiendam eleemosynam in paschalem festiuitatem annue occurrere et lauari solebant, et ex qua diuerse mole in Genuculo machinabantur [macinabant] aqua ex eadem forma neque in atrium beati Petri, neque infra ciuitatem decurrebant, dum ipsa forma, ut dictum est, diruta exstitit, ob centum arcus ipsius forme magne [b 1Kb] altitudinis constructos, et a fundamentis demolitos atque destructos, ut iam nulla spes uideretur esse eosdem arcus uel fractam formam reedificandi  atque restaurandi, ipse beatissimus ac sanctissimus presul aggregans multitudinem populi per semetipsum ad fabricandum atque restaurandum eamdem formam preparauit, et tantam curam ac sollicitudinem in eiusdem forme fabrica exhibuit, quod etiam nouiter a fundamento eam renouauit atque restaurauit, et confestim centenarium illud, quod ex eadem forma in atrio ecclesie beati Petri decurrebat, dum nimiam neglectus incuriam plumbum ipsius centenarii furtim iam plurima ex parte exinde ablatum fuisset, reliquum plumbum conquassatum, protinus idem precipuus pastor addita multitudine plumbi ipsum centenarium nouiter fecit, et Deo auspice aqua in atrio beati Petri, simulque et in prefato balneo, uerum etiam et intus ciuitatem, id est in Genuculo,  ubi mole machinabantur, sicut antiquitus abundanter decurrere fecit. Simulque idem beatissimus pontifex fecit in basilica beati Pauli apostoli ex laminis argenteis imagines tres que ponuntur super rugas in introitu presbyterii. Unam quidem habentem uultum depictum Saluatoris Domini nostri Iesu Christi, et ex utrisque lateribus imagines depictas habentes effigies angelorum, qui pensant libras uiginti quatuor. Fecit et in basilica apostolorum in uia Lata uela de palliis sericis numero uiginti et linea uiginti. In ecclesia uero beati Laurentii martyris atque leuite foris muros huius ciuitatis Romane fecit uela ex palliis sericis numero uiginti et linea uiginti.

Nam et in ecclesia beate Dei Genitricis ad Martyres  simili modo fecit uela de palliis sericis numero uiginti et linea uiginti. Item idem sanctissimus pontifex fecit per diuersos titulos uela de stauracin seu Tyria per unumquemque titulum numero uiginti et linea uiginti: fiunt simul uela serica numero quatuor centum et quadraginta.

Ipse uero precipuus pontifex fecit imagines ex laminis argenteis deauratis habentes effigiem Saluatoris Domini nostri Iesu Christi, que posita est super introitu basilice beati Petri apostoli, ubi porte argentee  existunt, que pensant libras quinquaginta. Nam et per diuersas diaconias fecit simili modo uela stauracia seu Tyria pro unaquaque diaconia numero sex, que fiunt simul uela numero nonaginta sex. Item idem sanctissimus presul, formam que Iobia [Iouia] uocatur, que per euoluta uiginti annorum spatia nimis confracta iacebat, a fundamentis restaurare fecit. Simili modo fecit et in basilica beati Pancratii martyris [c 1Kb] , que est foris muros huius ciuitatis Romane, uela de stauracin seu Tyria numero triginta octo et linea triginta octo [d 1Kb] , et in basilica beati Stephani protomartyris in Celio monte fecit uela de stauracin seu Tyria numero uiginti et linea uiginti. Sed et in basilica beati Apollinaris simili modo uela de octaplo numero decem et linea decem.  Item in basilica beati ualentini martyris, que sita est foris muros huius ciuitatis Romane similiter fecit uela de stauracin seu octapli numero uiginti duo, et linea uiginti duo.

Dum uero forma que Claudia uocatur per annorum spatia demolita esse uidebatur, unde et in balneis Lateranensibus de ipsa aqua lauari solebat, et in baptisterio ecclesie Saluatoris Domini nostri Iesu Christi, in plures ecclesias in die sancto Pasche decurrere solebat, et dum modica aqua de prenominata forma intus ciuitatem decurrebat, prospiciens precipuus et coangelicus presul, aggregans multitudinem populi ex partibus Campanie per semetipsum ad fabricandum atque restaurandum eamdem formam totis uiribus properauit, ut tantam curam  ac sollicitudinem in eiusdem forme fabrica exhibuit, qui etiam nouiter eam renouauit atque restaurauit, et confestim ex eadem forma aque in prefata balnea etiam et intus ciuitatem sicut antiquitus abundanter decurrere fecit. Huius temporibus defunctus Leoninus consul et dux, postmodum uero monachus, ob ueniam suorum delictorum tres uncias masse Aratiane [Aricine], qua ex hereditate parentum suorum fruebatur, sitas ab hac Romana urbe milliario sextodecimo uia Ardeatina, in quo et ecclesiam beati Edistii esse dignoscitur, quam ipse beatissimus papa magne constructionis fabricis decorauit, ampliauitque in easdem tres uncias suprascripte masse Aratiane alias sex uncias a Petro comite, atque Agnete relicta Agathonis scriniarii  Theodate [e 1Kb] relicte quondam Dominici perfecturii [prefectorii]. Fines etiam ex omni parte conquisiuit. Data enim digna compensatione nemini uim inferens, sed magis, ut condecet patri, cuncta secus eumdem locum amica pactione emit predia. Et domumcultam beato Petro eumdem locum iure perpetuo statuit permanendum. Quem et domumcultam sancti Edistii uocant usque in hodiernum diem.

Pariter etiam et massa que uocatur Acatiana [f 1Kb] ,  que iuxta eamdem domumcultam esse uidetur, ab eodem Leonino beato Petro concessa est. Item ipse ter beatissimus presul in basilica maiori, que appellatur Sancte Dei Genitricis, qui aderat iuxta basilicam beati Laurentii martyris atque leuite, ubi eius sanctum corpus requiescit foris muros huius ciuitatis Rome, obtulit uela de stauracin, seu quadrapolis numero quindecim et linea quindecim.

Tectum uero tituli beati Clementis quod etiam casurum erat et in ruinis positum regionis tertie nouiter restaurauit, nec non et basilicam beati Siluestri confessoris atque pontificis sitam in Orfea, que iam in ruinis posita erat et tectum eius dirutum existebat, facto eodem tecto, nouiter ipsam ecclesiam renouauit. Simili modo et in famosissima totoque  orbe terrarum preclara ueneranda basilica beati Petri apostolorum principis, dum per olitana tempora uetustissimas trabes, que ibidem existebant, cerneret idem precipuus pontifex, mittens Ianuarium uestararium [a 1Kb] suum cognoscens eum idoneam personam, cum multitudine populi mutauit ibidem trabes numero quatuordeeim, atque totum eiusdem basilice tectum et porticus nouiter restaurauit. Hic idem almificus presul diuina inspiratione repletus atque misericordia motus forme, que uirginis appellatur, dum per annorum spatia demolita atque a ruinis plena existebat, uix modica aqua in urbem Romam ingrediente, prospiciens sicut benignissimus et pius pastor nouiter eam restaurauit, et tantam abundantiam aque effudit ut pene totam ciuitatem  satiarit.

Tectum denique basilice beati Ianuarii martyris site ad portam beati Laurentii martyris atque leuite nouiter restaurauit. Item in cemeterio beatorum martyrum Abdon et Sennen, foris portam Portuensem, uestem de stauracin fecit atque obtulit.

Hic enim coangelicus uir diuina inspiratione ignitus constituit diaconias tres foris portam beatorum apostolorum principis, id est, unam quidem sancte et gloriose semper uirginis Dei genitricis Marie domine nostre, que sita est in Atriano [b 1Kb] [atrio], aliam uero suprascripte et intemerate domine nostre, que sita est foris portam beati Petri apostoli in caput porticus, nec non et aliam diaconiam que  apellatur sancti Siluestri iuxta hospitale sancti Gregorii. Quas suprascriptas diaconias hic almificus uir in abditis sine misericordie fructu reperiens nouiter restaurauit. Ubi et dona plurima mobilia atque immobilia pro remedio anime sue obtulit, et constituit, ut per unamquamque hebdomadam quinte ferie die cum psallentio [id est cantu psalmorum] a diaconia usque ab balneum pergerent, et ibidem dispensatione per ordinem pauperibus consolari atque eleemosynam fieri. Imo hic ipse sepius nominatus  sanctissimus presul, in basilica uasis electionis beati Pauli apostoli cernens existentes trabes per prisca tempora uetustas ad modicumque ruituras, fecit sicut superius in basilica beati Petri principis apostolorum, cuncta disponens per Ianuarium fidelissimum uestariarum [F. uestiarium] suum cum multitudine populi. Sed etipse ter beatissimus pastor per semetipsum frequentans totam nouiter restaurauit, et mutauit trabes maiores numero triginta quinque, et per circuitum eiusdem ecclesie nouiter restaurauit [c 1Kb] . Hic autem ter beatissimus et apostolicus uir dum diligentissima exquisitione sua reperisset monasterium Honorii pape in nimiam desolationem per quamdam negligentiam uenire, diuina inspiratione motus nouiter edificauit atque ditauit, et abbatem cum ceteris  monachis regulariter ibidem uitam degentes ordinauit, et constituit eos ut in basilica Saluatoris, que et Constantiniana dicta est iuxta Lateranense patriarchium posita, officia celebrarent, hoc est matutinam horam, primam, tertiam, sextam, sed et nonam etiam et uespertinam ab uno choro quidem, qui dudum singulariter in utroque psallebant monachi ex monasterio sancti Pancratii ibidem posito, et ab altero choro, monachi iam fati monasterii sancti Andree, et Bartholomei, Honorii pape, quatenus piis laudibus, pariter psallentes hymniferis choris leti resonent cantus reddentes Domino gloriosos melos, persepius memorantes uenerandi pontificis nomen, scilicet in secula memoriale eius pangentes carminibus.

 Hic idem sanctissimus presul in domoculta quam Capracorum uocant, quam ex iure proprio suo obtulit pro alimoniis pauperum beato Petro apostolorum principi nutritori suo, a solo fundauit atque edificauit ecclesiam, simulque speciose ornauit, et in nomine eiusdem Deo factori suo dedicauit [d 1Kb] , recondens in ea reliquias ex uestimentis [e 1Kb] Saluatoris Domini nostri Iesu Christi, et eiusdem Dei genitricis semperque uirginis Marie, atque duodecim apostolorum, et aliorum uenerabilium martyrum, in quam sacratissimam ecclesiam cum cuncto clero suo senatuque Romano pergens cum nimia gloria seu exsultatione pariter ouantes, et in pauperes Christi ibidem magnam consuetam eleemosynam faciens translatauit, atque introduxit in eam corpora sanctorum  martyrum simulque pontificum, uidelicet corpus sancti Cornelii martyris et pontificis, successorisque eius sancti Lucii martyris atque pontificis, et corpus sancti Felicis simili modo martyris seu pontificis, pariterque corpus sancti Innocentii confessoris atque pontificis, quos ut patronos in Domino almus sacer pontifex ob amorem [f 1Kb] sancte sedis apostolice, in qua et presederunt, sicut decuit, honorauit. Nec non et tectum tituli beate Susanne martyris inter duas domos situm iuxta sanctum Quiriacum,  quod iam casurum erat et in ruinis positum, nouiter restaurauit. Simili modo et titulum beati Cyriaci martyris, Ecclesiam sancti Laurentii ad Formosam pariter a nouo restaurauit.

Imo et basilicam Saluatoris, que et Constantiniana uocatur, iuxta Lateranense patriarchium in ruinis positam, una cum quadriporticis suis atriisque, et fontes nouiter, sicut ecclesias beatorum principum Petri [et] Pauli, renouauit, in qua et mutauit trabes maiores numero quindecim. Item hic idem almificus presul monasterium sancti Laurentii quod in Palatinis [a 1Kb] in desertis reperit nouiter restaurans atque in omnibus ditans, coniunxit cum alio monasterio iuxta ipsum posito, scilicet sancti Stephani, quod cognominatur Baganda [b 1Kb] , et ordinauit monachos,  et constituit ut in titulo beati Marci [c 1Kb] pontificis atque confessoris officio fungerentur, id est matutina hora, prima, tertia et sexta, atque nona, seu uespertina, psallerent pro requie anime sue. Sed et in predicta basilica beati Marci fecit alios arcus argenteos numero sex, pensantes simul libras quinquaginta quinque, pariterque et calices ministeriales a catholica [d 1Kb] procedentes ex purissimo [e 1Kb] reparauit, pensantes libras nouem et semis.

Hic quippe presagus uir considerans plurimi populi salutem, super ripam fluminis porticum, que ducit ad beatum Petrum apostolum arctam et angustam existentem, per quam uiam transeuntes ad eumdem beatum apostolorum principem Petrum perueniebant, plusquam duodecim millia tufos in littore  aluei fluminis in fundamentis ponens a solo usque ad summum tectum mire magnitudinis porticum reparauit, et usque ad gradus beati Petri restaurauit. Diaconiam uero sancte Dei genitricis semperque uirginis Marie schole Grece [f 1Kb] , que appellatur Cosmedin, dudum breuem in edificiis existentem sub ruinis positam restaurauit: nam maximum monumentum de Tiburtino tufo super eam dependens, per anni circulum plurimam multitudinem populi congregans, multorumque lignorum struem incendens demolitus est, simulque collectionem ruderum mundans, a fundamentis edificans, predictamque basilicam ultro citroque spatiose largans, tresque absidas in ea constituens, precipuus antistes, ueram Cosmedin amplissimam a nouo reparauit. Pariterque  et titulum beati Laurentii martyris quam Lucine dicunt, seu ecclesiam beati Martini sitam iuxta titulum sancti Siluestri, simulque et basilicam beati Agapiti martyris foris muros iuxta sanctum Laurentium positam reparauit, [g 1Kb] [que prefate ecclesie a priscis  temporibus marcescentes in ruinis mole defecerant, quas precipuus antistes feruens in amore Spiritus sancti in omnibus una cum porticibus earum a nouo nimio decore renouauit. uerum etiam tituli sancti Sixti et basilice sancti Adriani a nouo simili modo renouauit edes, et basilicam beati Pancratii martyris nimia uetustate dirutam atque ruinis preuentam isdem almificus in integrum a nouo nimio decore una cum monasterio sancti uictoris ibidem sito restaurauit. Item precipuus presul basilicam sancte Dei Genitricis ad Presepe, que a priscis temporibus tota marcuerat, ultro citroque restaurauit, et in sarta tecta eiusdem ecclesie posuit trabes maiores uiginti.

Simili modo et basilicam sancti Eusebii undique  renouauit. Cameram uero beati Petri apostolorum principis in omnibus destructam atque dirutam exemplo olitano exsculpens diuersis coloribus a nouo fecit. Porticum uero que ducit ad beatum Paulum apostolum a porta una cum ecclesia sancti Eupli usque ad predictam basilicam sancti Pauli a nouo restaurauit. Imo et porticum que ducit ad sanctum Laurentium foris murum a porta usque in eamdem basilicam a nouo construxit. Hic idem almificus pater eamdem basilicam sancti Laurentii martyris, ubi sanctum corpus eius requiescit, annexam basilice maiori, quam dudum idem presul construxerat, ultro citroque a nouo restaurauit.

Imo et ecclesiam sancti Stephani iuxta eas sitam, ubi corpus sancti Leonis episcopi et martyris quiescit,  similiter undique renouauit, una cum cemeterio beate Cyriace seu ascensum eius. uerum etiam et basilicam Ierusalem, que in Sessoriano sita est, et olitanas eius que marcuerant trabes, mirifice ipsas mutans in omni restaurauit parte.

Pariter et templum apostolorum quod appellatur Eudoxie ad uincula, totam eius a nouo restaurauit ecclesiam. Imo et basilicam sancte Rufine et Secunde, que pontiur in episcopio Silue Candide, que olitana uetustate marcuerat, una cum baptisterio summo studio renouauit, uidelicet et basilicam beati Petri apostoli sitam uia Appia in Silice ultra sanctum Thomam apostolum non procul a tricesimo, desolatione ruinisque preuentam a nouo una cum baptisterio restaurans mole magnitudinis decorauit.

 Pariter et basilicam sanctorum Cosme et Damiani sitam in Tribus Fatis, quia nimia uetustate similiter trabes eius marcescentes defecerant, a nouo totam restaurauit. Et ecclesiam beati Ioannis Baptiste sitam iuxta portam Latinam ruinis preuentam in omnibus  a nouo renouauit. uerum etiam et ecclesiam apostolorum foris portam Appiam milliario tertio in loco qui appellatur Catacumbas, ubi corpus beati Sebastiani martyris cum aliis quiescit, in ruinis preuentam a nouo restaurauit. Imo et titulum Pudentis, id est ecclesiam sancte Potentiane in ruinis positam nouiter reparauit; sed et basilicam sancti Theodori sitam intra uelum iuxta domum cultam Sulpitianam, nec non et basilicam sancti Petri positam in Massa Merulana, per olitana dirutas tempora a solo renouauit. Huius denique temporibus defunctus Mastalus primicerius reliquit pro anima sua in potestate predicti pontificis pauperibus Christi de sua propria hereditate erogari: quare uno consensu heredes predicti Mastali dederunt atque uenundauerunt  eidem magno presuli cum fundis atque casalibus ecclesie sancti Leucii portionem eis competentem positam uia Flaminia milliariis ab urbe Roma plus minus quinque, et in auro solidos mancusos numero ducentos. Quorum et prouinciam iam fati Mastali heredes Christo dederunt. Portio uero Gregorii secundicerii quam in suprascriptis casalibus sancti Leucii habere dignoscebatur, pro secundicerii honore eidem almo presuli ab eodem Gregorio concessa est, et dum ipsa sancti Leucii ecclesia in ruinis eximiis atque uepribus circumuallata perisset, a nouo eam restaurans mire magnitudinis domocultam ibidem beato Petro nutritori suo edificauit, et in perpetuum concessit, et ea in fines ampliauit tam ex hereditate Paschalis quamque ex commutatione  heredibus quondam Lucie seu Ioannis primicerii uel diuersorum locorum facta. Hic fecit in basilica beate Petronille ad beatum Petrum apostolum arcus argenteos sex pensantes libras quinquaginta. Titulum uero sancte Praxedis ex parte ruentem in integrum renouauit. Imo et basilicam sancte Eugenie tam intus quamque foris a nouo restaurauit.

Simili modo et basilicam sancti Gordiani atque Epimachi, seu cemeterium eiusdem ecclesie Simplicii atque sancti Aemiliani, atque Quarti et Quinti martyrum, et beate Sophie, una cum cemeterio sancti Tertulliani foris portam Latinam a nouo renouauit, nec non et ecclesiam beati Tiburtii et ualeriani, atque Maximi, seu basilicam sancti Zenonis, una cum cemeterio sanctorum Urbani pontificis,  Felicissimi et Agapiti, atque Ianuarii et Cyrini martyrum foris portam Appiam uno coherentes loco, que ex priscis marcuerant temporibus a nouo restaurauit. Itemque titulum sancte Dei genitricis semperque uirginis Marie, que uocatur Callisti trans Tiberim, a nouo in integrum ex omni restaurauit parte; simili modo et titulum sancti Marcelli uia Lata situm a nouo restaurauit. Et basilicam cemeterii sanctorum martyrum Hermetis, Proti et Hyacinthi atque basilicam mire magnitudinis innouauit. Cemeterium uero sancte Felicitatis uia Salaria una cum ecclesiis sancti Siluani martyris et sancti Bonifacii confessoris atque pontificis uno coherentes solo mire restaurauit magnitudinis. Sed et basilicam  sancti Saturnim in predicta uia Salaria postiam una cum cemeterio sanctorum Chrysanthi et Darie renouauit, atque cemeterium sancte Hilarie innouauit. Imo et cemeterium Iordanorum, uidelicet sanctorum Alexandri, et uitalis, et Martialis martyrum, seu sanctarum septem uirginum a nouo restaurauit. Pariter in eadem uia Salaria cemeterium sancti Siluestri confessoris atque pontificis, aliorumque sanctorum multorum, in ruinis positum renouauit, nec non et ecclesiam sancti Felicis positam foris portam Portuensem a nouo restaurauit. Simulque et basilicam sanctorum Abdon et Sennen, atque beate Candide, una cum ceteris sanctorum cemeteriis in idipsum pariter renouauit. Idem egregius presul prefatus basilicam scilicet beati Adriani martyris,  et sanctorum Cosme et Damiani, a nouo restaurauit, diaconias constituit, in quibus et multa bona fecit per suam sempiternam memoriam, concedens eis agros, uineas, oliueta, seruos, ancillas, et peculia diuersa atque res mobiles, ut de reditu eorum crebris exactionibus diaconie proficientes pauperes Christi reficerentur.

In prefata uero diaconia sancti Adriani obtulit in argenteo canistra duodecim, amam unam, scyphum unum, patenam unam, calicem unum, amulam offertoriam unam, pensantes libras sexaginta et septem. Item per nimis solertem curam atque industriam aque ductus Sabbatine a nouo formate a fundamento edificans, fautori suo beato Petro apostolo fluentem aquam perduxit, tam in fontem basilice  qui per uehicula implebatur quam in atrium eiusdem basilice et simul in balneum utilitatem peregrinorum ibidem seruientium procurans. Imo et basilicam sancti Secundini positam in urbe Prenestina, ubi corpus eius quiescit, in ruinis positam a nouo restaurauit.

Pariter etiam et in basilica beati primi martyris Stephani sita in Celio monte, que per olitana tempora marcuerant, maximas in ea trabes uasta mole, quin etiam porticus mirifice intrinsecus et extrinsecus a nouo renouauit. Porro et in basilica beate Eugenie quam iam dudum eius renouauerat almitas, solertem in ea gerens curam, monasterium puellarum nouiter ibidem a fundamentis edificans constituit,  ut iugiter illic Deo canerent laudes, uidelicet hora prima, tertia, nona, uespera, matutina. In qua et plura obtulit dona, id est agros, uineas, domos, seruos et ancillas, diuersisque peculiis, et ceteris mobilibus rebus dotauit. Sed in titulo Pamachii, sanctorum Ioannis et Pauli, que per elapsos marcuerant annos, omnia sarta tecta eiusdem tituli renouauit.

Hic uero egregius sacerdos ob nimium amorem confessionem beati Petri totam intus ex auro purissimo in laminis diuersisque historiis compte ornauit, pondera trecentarum librarum ponens, et in postem superius eiusdem sacre confessionis auri mundissimi libras tredecim, pari modo et in ipsius apostoli confessionis liminari inferiori libras uiginti quinque  Aspectum uero altaris super eamdem confessionem atque dextra leuaque parte iuxta gradus iam dicte confessionis, addens in ea argenti libras centum triginta sex curiose [cariosum] renouauit, eiusque historias ex auro purissimo libris decem et octo nitidissime deaurauit. Simulque et cantharas in eadem Dei ecclesia apostoli numero decem renouauit, addens in eis argenti libras centum; ante ianuas uero argenteas, fecit canistros argenteos duodecim pensantes libras, triginta sex. Simili modo et in turre canistros argenteos duodecim pensantes inibi libras, quadraginta quinque. In eadem quippe beati Petri ecclesia per diuersas coronas fecit delphinos ex argento librarum centum. Et in ecclesia beati Pauli apostoli instar eorum quos posuerat in ecclesia sancti  Petri delphinos posuit argenteos librarum centum octoginta; pariter et in ecclesia Saluatoris, que appellatur Constantiniana, fecit delphinos argenteos librarum triginta. Fecit et in ecclesia beati Petri per diuersa oratoria canistra argentea numero duodecim pensantia simul libras quadraginta. Et rugas in presbyterio a parte uirorum et mulierum ex argento purissimo pensantes libras centum triginta, nec non et alias rugas in caput presbyterii ante confessionem ex argenteo pensantes simul centum et quatuor. Et in ecclesia sancte Dei genitricis Marie trans Tiberim fecit canistra argentea quinque pensantia simul libras quindecim. Enimuero in basilica sancte Dei Genitricis, que est ad Presepe, in altari ipsius presepit fecit laminas ex auro purissimo historiis depictis  pensantes simul libras quindecim. Ecclesiam uero beate Agnetis martyris, seu basilicam beate Emerentiane, pariter etiam et ecclesiam beati Nicomedis sitam foris portam Numentanam, simul et cemeterium beati Hippolyti martyris iuxta sanctum Laurentium, que a priscis marcuerant temporibus, a nouo renouauit. Pari modo et ecclesiam beati Christi martyris Stephani sitam iuxta predictum cemeterium sancti Hyppolyti similiter restaurauit. Fecit uero et in confessione beati Pauli apostoli ex auro purissimo imaginem in modum euangeliorum, intus super eiusdem sacratissimum corpus pensantem libras uiginti. Idem uero omnium bonorum precipuus presul a nouo dedicauit atque constituit monasterium sanctorum Adriani atque Laurentii, quod in ruinis  marcescebat a priscis temporibus, et tanquam crypta a secularibus inhabitabatur. Ipse uero egregius antistes a nouo id restaurauit in predictorum sanctorum, uidelicet Adriani et Laurentii nomine, in quo et multa donauit tam in auro quamque et in argento, seu in agris, atque in familiis diuersisque peculiis, simulque et ex mobilibus. Et constituit in basilica Sancte Dei Genitricis semperque uirginis Marie ad Presepe et in ceteris monasteriis ibidem constitutis, Deo die noctuque canentes solitas dicere laudes. Fecit ibidem prefatus antistes in confessione beati Laurentii martyris foris murum imaginem ex auro purissimo in modum euangeliorum eiusdem beati Laurentii effigies continentem, que pensat libras quindecim.  In ecclesia uero Saluatoris, que uocatur Constantiniana, fecit ante uestibulum altaris aureas tres gabatas pensantes libras decem. Sed et in basilica beate Dei Genitricis ad Presepe fecit delphinos argenteos per diuersas coronas pensantes libras uiginti quatuor. Prestantissimus idem eximius antistes fecit in ecclesia beati Petri apostoli ad corpus imaginem, que dudum ex argento inerat Saluatoris, sancte Dei genitricis, sanctorum apostolorum Petri ac Pauli, atque Andree de auro purissimo mire magnitudinis pensantem libras ducentas.

Hic elegantissimus presul atque fortissimus recte fidei predicator direxit missos suos, uidelicet presbyterum Petrum sancte Romane ecclesie, et Petrum religiosum abbatem uenerabilem monasterii  sancti Sabe, que appellatur Cella Noua, ad imperatorem Constantinum et matrem eius Irenem, adhortans eos atque fideliter predicans per suas apostolicas litteras pro sacris imaginibus erectionem, qualiter per testimonia Scripturarum, seu traditionem probabilium Patrum a priscis temporibus usque hactenus orthodoxe uenerantur in sancta catholica et apostolica Romana Ecclesia, quod prefati imperatores eamdem uenerantes atque amplectentes apostolicam epistolam, concilium in Nicea congregari fecerunt trecentorum quinquaginta episcoporum, qui secundum doctrinam predicationis apostolice epistole nimirum crediderunt. Hi promulgantes censuerunt et per synodum uniuersalem definierunt unanimi assertione pro honorandis imaginibus erectionem.  Quam synodum iam dicti missi in Greco sermone secum detulere una cum imperialibus sacris manibus propriis subscriptam, eamque predictus egregius antistes in Latinam linguam translutari iussit, et in sacra bibliotheca pariter recondi, dignam ibi orthodoxe fidei memoriam eternam faciens. Hic idem eximius papa altare beati Pauli apostoli una cum eiusdem confessionis foribus auro mundo sacris decorans historiis mirifice ornauit pensantes libras centum triginta, sed et sarta tecta tituli sanctorum Quatuor Coronatorum, que in ruinis existebant, trabes ibidem plures imponens, omnia a nouo restaurauit. Item fecit patenam et calicem in basilica beati Petri apostoli pro quotidianis ministeriis ex auro purissimo, pensantes simul libras uiginti quatuor.  Item beatissimus uir fecit in ecclesia sancte Dei Genitricis Marie ad Presepe patenam et calicem sanctum ex auro obrizo pensantes libras uiginti. Item in titulo Eudoxio, uidelicet beati Petri apostoli ad uincula, fecit canistra duodecim pensantia libras sex et triginta, et delphinos per diuersas coronas triginta quinque pensantes libras octo, pariterque et ecclesiam beate Sabine sitam in territorio Ferentinello a nouo reparauit. Hic ipse almificus presul fecit in basilica beati Petri apostoli patenam ex auro obrizo cum calice sancto, pensantes simul libras uiginti.

Similiter et in ecclesia beati Laurentii martyris foris murum fecit ex auro purissimo patenam cum  calice sancto pensantes simul libras quindecim. Item diaconiam sanctorum Sergii et Bacchi eiusdem diaconie dispensator propter metum templi, quod situm super eas uidebatur, euertens super eamdem ecclesiam a fundamentis ipsam basilicam exterminauit, quam restaurare minime ualens misericordia motus ab eorum martyrum amore hic presagus antistes a fundamentis in ampliorem restaurauit decore nimirum statum.] Basilica uero monasterii beati Anastasii Christi martyris una cum baptisterio [a 1Kb] , et hegumenarchio, ceterisque edificiis per incuriam monachorum nocturno silentio exustam a fundamentis usque ad summum tectum cum audiuit misericordissimus presul, ualde diluculo uelociter currens reperit eam adhuc ardentem, et solummodo arcam  eiusdem martyris erutam in media corte iacentem; cetera uero sanctuaria, seu ministeria tam in ecclesia quam in uestiario ab ipso igne conflagrata sunt. Qui nimio merore cum suis ministerialibus certatim exstinguens ignem, confestim uiribus totis a flammiferis ruinis erutam a nouo in meliorem statum predictam ecclesiam, cum uestiario et hegumenarchio, ceteraque edificia renouauit atque restaurauit. Et amplius in ea sanctuaria atque ministeria, et ornamenta maiora quam que ibidem combusta sunt, contulit. Ipse uero Deo, ut dicitur, protectus presul conspiciens muros huius ciuitatis Romane per olitana tempora in ruinis positos, et per loca plures turres usque ad terram euersas, per suum solertissimum studium totas ciuitates tam Tuscie quamque Campanie  congregans una cum populo Romano, eiusque suburbanis, nec non et toto ecclesiastico patrimonio omnibus predicans et diuidens ex sumptibus dapibusque apostolicis, totam urbem in circuitu restaurans uniuersa renouauit atque decorauit. Presertim et in altari maiori ecclesie beati Petri apostoli fecit ex auro purissimo diuersas historias pensantes libras quingentas nonaginta septem [b 1Kb] , et intus in confessione imaginem in modum euangeliorum ex auro obrizo pensantes libras uiginti simul, et cancellos ante eamdem confessionem ex auro purissimo pensantes libras quinquaginta sex; qui fecit simul in altari intus in sacra ultro citroque confessione imaginem in modum euangeliorum, nec non et in postibus inferioribus  et superioribus atque cancellis, simul etiam et circa corpus ex auro obrizo libras mille trecentas uiginti octo [c 1Kb] . In uigesimo enim prefati eximii pontificis anno, mense Decembri, decima quinta indictione fluuius Tiberis a suo egressus alueo intumescens sese per campestria dedit, que etiam pre nimia inundatione portam que dicitur Flaminia ingressus, ipsam a fundamentis euellens portam usque  ad arcum qui uocatur Tres faccicelas [d 1Kb] eam deduxit; interea et muros in aliquibus transcendit locis, atque ultra basilicam sancti Marci euertens porticum [e 1Kb] que uocatur Palatina, et per plateas se ex tendens usque ad pontem Antonini, ipsumque euertens murum, egressus in suo se iterum uniuit alueo, ita ut uia Lata amplius quam duas staturas eiusdem fluminis aqua excreuisset, atque ad portam beati Petri usque ad pontem Miluium [f 1Kb] aque descenderant, iuxta remissam uim ipsius fluminis reddidit. Domos itaque euertit, agros desertauit, euellens et eradicans arbusta et segetes. Nam nec serere pars maxima Romanorum ualuit ipso tempore, et per hoc imminebat tribulatio magna. Quo audito ipse precipuus presul hoc, quoniam per triduum ipsum  flumen quasi per alueum per ciuitatem currebat, se nimis in lamentationibus dedit, et humi in orationem prostratus persistens, misertus Dominus eius orationibus post triduum cessauit. Sed per plures dies aqua Romam detinuit inuasam; qui ipse precipuus antistes diuina permotus inspiratione per nauiculas [g 1Kb] morantibus uia Lata cibo aduenit [h 1Kb] , ut non fame necarentur, eo quod minime suis domiciliis exire nequibant [i 1Kb] pre nimia altitudine aquarum. Postmodum uero arefacta aqua omnes ex ipsa regione uia Lata in domo consolatus est. Idem uero sacratissimus presul portas ereas maiores mire magnitudinis decoratas studiose a ciuitate Perusina deducens in basilicam beati Petri apostoli ad Turrem compte erexit [i 1Kb] . Sed et in titulo beati Marci nutritori suo  fecit patenam et calicem sanctum de auro purissimo, pensantes libras undecim. Imo et calices argenteos quatuor pensantes libras duodecim.

Preterea in basilica beatorum Cosme et Damiani similiter patenam et calicem ex auro obrizo pensantes libras pariter undecim obtulit. uerum etiam et in diaconia sancti Adriani patenam et calicem [k 1Kb] ex auro mundo contulit pensantes simul libras undecim. Fecit autem et in diaconia sancti Adriani martyris arcus de argento duos pensantes libras uiginti.

Et in basilica sancte Martine arcus de argento tres pensantes libras triginta. Imo et in ecclesia semper uirginis Marie, que ad Martyres uocatur, renouauit cyburium [ciborium] de argento, quod ex  uetustate consumptum erat, et addidit in eo argenti libras sexaginta, et in pristinum eum erexit nouiter locum. Sed et arcum in eadem uenerabili ecclesia fecit de argento pensantem libras duodecim. Hic beatissimus pontifex omnia utiliter nouiterque fecit tam in eleemosynis pauperum quamque in ornamentis sanctarum ecclesiarum proficiens. uerum etiam cursum consummans atque fidem orthodoxam  solertissime seruans, Dei uocatione uitam finiens ad eternam migrauit requiem. Qui fecit ordinationes duas per mensem Martium, presbyteros uiginti quatuor, diacones septem, episcopos per diuersa  loca numero centum octoginta qumque, et sepultus est in basilica beati Petri apostoli septimo [a 1Kb] Kalendas Ianuarias, indictione quarta. [b 1Kb] Fuit autem temporibus Caroli magni regis.





ADRIANI PAPAE I EPISTOLAE.



EPISTOLA PRIMA. AD PIPPINUM REGEM.


Item exemplar epistole Constantini pape neophyti ad domnum Pippinum regem directe, in qua continetur quod a populo Romano per uiolentiam electus et in sede apostolica intromissus fuit, postulans  ut in gratia domni regis Pippini permanere possit, sicut antecessores sui fuerunt. Et inde de epistola Theodori patriarche Ierosolymitani, et de aliis epistolis Alexandrini et Antiocheni patriarcharum. Et in embolo de Georgio, Marino et Petro.

Domno excellentissimo, etc. Reliqua uide inter Opera B. Caroli Magni, Patrologie tomo XCuIII, col. 235.



EPISTOLA II. AD PIPPINUM REGEM.


Exemplar epistole eiusdem Constantini pape neophyti ad domnum Pippinum regem directe, in qua continentur gratiarum actiones, et de obitu domni Pauli pape, et postulat ut in gratia domni Pippini regis permanere possit, sicuti antecessores sui fuerunt.

Domno excellentissimo, etc. Reliqua uide inter  Opera B. Caroli Magni, tomo ut supra, col. 233.



EPISTOLA III. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de fide et constantia ipsius, et Anastasio misso ipsius apostolici, qui in Francia demoratus fuerat.

Domno excellentissimo, etc. Reliqua uide inter Opera B. Caroli Magni, tomo ut supra, col. 311.



EPISTOLA Iu. AD CAROLUM REGEM.


Item exemplar epistole eiusdem pape ad domnum Carolum regem directe, in qua continentur gratiarum actiones pro exaltatione sancte Dei Ecclesie, et de missis domini regis, qui autumni tempore Romam uenire debuerunt.

 Domno excellentissimo, etc. Reliqua uide inter Opera B. Caroli Magni, tomo ut supra, col. 291.



EPISTOLA u. AD CAROLUM REGEM.


Item exemplar epistole eiusdem pape ad domnum Carolum regem directe, in qua continentur uberrime benedictiones pro exaltatione sancte Dei Ecclesie, et de epistola Ioannis patriarche Gradensis.

Domno excellentissimo, etc. Reliqua uide inter Opera B. Caroli Magni, tomo ut supra, col. 288.



EPISTOLA uI. AD CAROLUM REGEM.


Item exemplar epistole eiusdem pape ad domnum Carolum regem directe per Andream et Anastasium, pro iustitia sancte Dei Ecclesie, et de  Leone archiepiscopo, qui iam ad prefatum dominum regem properauit.

Domno excellentissimo, etc. Reliqua uide inter Opera B. Caroli Magni, tomo ut supra, col. 286.



EPISTOLA uII. AD CAROLUM REGEM.


Item exemplar epistole eiusdem pape ad domnum Carolum regem directe per Gausfridum abbatem, in qua continetur de uictoria ipsius predicti regis, et de episcopis Pisano et Lucano, ut ad proprias sedes atque ecclesias pro sua pietate remeare concederet.

Domno excellentissimo, etc. Reliqua uide inter Opera B. Caroli Magni, tomo ut supra, col. 280.



EPISTOLA uIII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de fide uel constantia ipsius apostolici erga predictum regem.

Domno excellentissimo, etc. Reliqua uide inter  Opera B. Caroli Magni, tomo ut supra, col. 340.



EPISTOLA IX. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de Mauricio episcopo, quod Histrienses ei oculos eruissent.

Domno excellentissimo, etc. Reliqua uide inter Opera B. Caroli Magni tomo ut supra, col. 320.



EPISTOLA X. AD CAROLUM REGEM.


Item exemplar epistole eiusdem pape ad domnum [Lamb. add. Carolum] regem directe, in qua continetur de transitu Constantini imperatoris et de Reginaldo duce Clusine, prefatus papa postulans ut ipsum [ducatum] actum domnus rex ei habere non permitteret, eo quod multa mala in Castello Felicitatis indesinenter agere non desistebat . . . .

 Domno excellentissimo, etc. Reliqua uide inter Opera B. Caroli Magni, tomo ut supra, col. 295.



EPISTOLA XI. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de camerado, uel trabibus, seu lignamine, quod necesse erat ad ipsam ecclesiam sancti Petri faciendam et de corpore sancto, quod Fulgatus [Fulradus] petiit.

Domno excellentissimo, etc. Reliqua uide inter Opera B. Caroli Magni, tomo ut supra, col. 224.



EPISTOLA XII. AD CAROLUM REGEM.


Item exemplar epistole eiusdem pape ad domnum  Carolum regem directe pro exaltatione sancte Ecclesie et de orationibus ipsius apostolici.

Domno excellentissimo, etc. Reliqua uide inter Opera B. Caroli Magni, tomo ut supra, col. 315.



EPISTOLA XIII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur quod Neapolitani cum Grecis ciuitatem Terracinensem inuasissent.

Domno excellentissimo, etc. Reliqua uide inter Opera B. Caroli Magni, tomo ut supra, col. 321.



EPISTOLA XIu. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de uenundatione  mancipiorum genti pagane Saracenorum facte, et predictus papa excusans Romanos nunquam tale scelus perpetrasse, sed a Langobardis et Grecis eos traditos esse dicit.

Domno excellentissimo, etc. Reliqua uide inter Opera B. Caroli Magni, tomo ut supra, col. 317.



EPISTOLA Xu. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de trabibus maioribus ad ecclesias restaurandas, quas domnus rex ei dare preceperat: et ipsos actores negligentes nichil exinde, sicut eis a dicto rege iniunctum fuerat, fecisse dicit, et de stanno ad ipsam ecclesiam sancti Petri recooperiendam.

Domno excellentissimo, etc. Reliqua uide inter Opera B. Caroli Magni, tomo ut supra, col. 394.



EPISTOLA XuI. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de mosiuo [musiuo] atque marmore palatii Rauennate [Rauennatis] ciuitatis. Predictus papa domni regis ditioni, uel quidquid exinde facere uoluisset, libenti animo se tribuere dicit.

Domno excellentissimo, etc. Reliqua uide inter Opera B. Caroli Magni, tomo ut supra, col. 371.



EPISTOLA XuII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de territorio Sauinense, qualiter Itherius et Maginarius missi domni regis ipsum territorium in integro partibus sancti Petri reddere uoluerunt, sed propter  iniquos homines minime potuerunt.

Domno excellentissimo, etc. Reliqua uide inter Opera B. Caroli Magni, tomo ut supra, col. 331.



EPISTOLA XuIII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continentur gratiarum actiones pro exaltatione sancte Dei Ecclesie, et de territorio Sauinense, quemadmodum predictus rex sancto Petro pollicitus fuerat, quod in integro contradere iuberet.

Domno excellentissimo, etc. Reliqua uide inter Opera B. Caroli Magni, tomo ut supra, col. 328.



EPISTOLA XIX. AD CAROLUM REGEM.

Domno excellentissimo, etc. Reliqua uide inter  Opera B. Caroli Magni tomo ut supra, col. 354.



EPISTOLA XX. AD CAROLUM REGEM.


Indicat quomodo contentionem monachorum ad se missorum composuerit. Et quod Potho abbas cum decem monachis ad Carolum regem proficisci uoluerit, ut ibidem quoque de obiectis criminibus se purgaret.

Domno excellentissimo, etc. Reliqua uide inter Opera B. Caroli Magni, tomo ut supra, col. 360.



EPISTOLA XXI. AD CAROLUM REGEM


Paulus presbyter, uenerandus presbyter, Foroaldus, Adalbertus, Gaudiosus, Benedictus diaconus, Iosue diaconus, Hermenfridus, Raginbertus, Autscarius [Lamb., Autcarius], Gregorius, Agemodus, Dauid, Gaidualdus, Ariolfus, Stephanus, Garibaldus,  Gregorius, Sauinus, Aldosinto, Rothbertus, Rathis, Haribertus, Leo, Martinianus, Allo, Maio, Beaptulfus [Lamb., Scaptulfus], Cunualdus, Leminosus, Magnus, Ursus, Authaldus, Aldefusus, Petrus Ansualdus, Allo, Petrus, Gratiosus Faroaldus, Ursus, Adualdus.

Destinauit nobis, etc. Reliqua uide inter Opera Caroli B. Magni, tomo ut supra, col. 308.



EPISTOLA XXII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de monasterio sancti Hilarii confessoris in Calligata. Orat ne ipsum seu hospitales, qui per Alpes collium siti sunt in susceptione peregrinorum, ut a nulla magna paruaque persona inuadi sineret; ut Gundibrando duci Florentino mandet, ut que eidem monasterio abstulit reddat.

 Domno excellentissimo, etc. Reliqua uide inter Opera B. Caroli Magni, tomo ut supra, col. 369.



EPISTOLA XXIII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de fide uel dilectione quam erga beatum apostolorum principem Petrum habere pollicitus est, ut inconcussa et indissolubilis permaneat, et nulla callida uersutia ab apostolico amore eius animus disiungi possit.

Domno excellentissimo, etc. Reliqua uide inter Opera B. Caroli Magni, tomo ut supra, col. 356.



EPISTOLA XXIu. AD CAROLUM REGEM.


 Item exemplar epistole eiusdem pape ad domnum Carolum regem directe, in qua continetur de sacratione Petri episcopi, seu et de territorio Sauinensi.

Domno excellentissimo, etc. Reliqua uide inter Opera B. Caroli Magni, tomo ut supra, col. 348.



EPISTOLA XXu. AD CAROLUM REGEM.


De episcopis uel presbyteris, ut non militarem induerent armaturam, sed spiritalem, id est ieiuniis et orationibus uacarent, seu de uenalitate, uel captiuatione hominum, uel aliis illicitis causis, que a prauis hominibus perpetrata erant, seu de uisione Ioannis monachi, que falsa uel inanis esse uidebatur.

Domno excellentissimo, etc. Reliqua uide inter Opera B. Caroli Magni, tomo ut supra, col. 365.



EPISTOLA XXuI. AD CAROLUM REGEM.


Item epistola ad domnum Carolum regem directa, in qua continentur gratiarum actiones pro exaltatione sancte Dei Ecclesie, et de territorio Sauinense, qualiter Machinarius [Maginarius] fidelissimus eiusdem precelsi regis, ipsum territorium cum integritate partibus sancti Petri contradere uoluit, sed propter iniquos atque peruersos homines minime potuit.

Domno excellentissimo, etc. Reliqua uide inter Opera B. Caroli Magni, tomo ut supra, col. 352.



EPISTOLA XXuII. AD CAROLUM REGEM.


Item exemplar epistole eiusdem ad domnum Carolum regem directe, in qua continetur de abbate uenerabilis monasterii sancti uincentii, qui apud domnum  regem insons accusatus fuerat, et inde ablatus, ut eum uenusto cultu ac uibrantissimo animo clementissime susciperet, quia falsa crimina ei obiiciebantur.

Domno excellentissimo, etc. Reliqua uide inter Opera B. Caroli Magni, tomo ut supra, col. 359.



EPISTOLA XXuIII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continentur gratiarum actiones, seu benedictiones pro cruce quam ei miserat, et de territorio Populoniensi seu Rosellensi, ut domnus rex suos idoneos missos dirigeret, qui sub integritate ipsas ciuitates cum suburbana [suburbanis] earum ei contradere debuissent.

Domno excellentissimo, etc. Reliqua uide inter  Opera B. Caroli Magni, tomo ut supra, col. 396.



EPISTOLA XXIX. AD CAROLUM REGEM.


Item exemplar epistole eiusdem pape ad domnum Carolum regem directe, in qua continentur gratiarum actiones seu benedictiones pro exaltatione sancte Dei Ecclesie, et de sacramentario exposito a sancto Gregorio immistum, quatenus eum domnus rex poposcerat per Ioannem monachum atque abbatem ciuitatis Rauennatium miserat.

Domno excellentissimo, etc. Reliqua uide inter Opera B. Caroli Magni, tomo ut supra, col. 434.



EPISTOLA XXX. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de Constantino et Paulo ducibus ipsius apostolici, qui  apud prefatum regem a peruersis hominibus gratis accusati fuerant, postulans, ut unum ex ipsis, scilicet Paulum, quem eius obtutibus presentandum miserat, ut benigne eum suscipere dignaretur.

Domno excellentissimo, etc. Reliqua uide inter Opera B. Caroli Magni, tomo ut supra, col. 418.



EPISTOLA XXXI. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de ueneciis [Lamb., ueneticis], ut de Rauenna, seu Pentapoli expellerentur, nec non et de Garamanno duce, qui possessiones Rauennatis ecclesie uiolenter inuasisset uel exspoliasset.

Domno excellentissimo, etc. Reliqua uide inter Opera B. Caroli Magni, tomo ut supra, col. 386.



EPISTOLA XXXII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continentur gratiarum actiones, et de Rosellis, et Populonio, et de ciuitatibus Beneuentanis, uel de insidiis Grecorum.

Domno excellentissimo, etc. Reliqua uide inter B. Caroli Magni Opera, tomo ut supra, col. 411



EPISTOLA XXXIII. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de missis Offe regis Anglorum, qui simul cum missis prefati regis Caroli Roma [Lamb., Romam] properarent, et qualiter predictus papa ipsos missos Anglorum honorabiliter suscepisset, quemadmodum  ei predictus rex Carolus per suos legatos mandauerat, seu et de aliis capitulis.

Domno excellentissimo, etc. Reliqua uide inter Opera B. Caroli Magni, tomo ut supra, col. 420.



EPISTOLA XXXIu. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de preda Persarum in finibus Grecorum facta, et de discordia que inter ipsos erat.

Domno excellentissimo, etc. Reliqua uide inter Opera B. Caroli Magni, tomo ut supra, col. 355.



EPISTOLA XXXu. AD CAROLUM REGEM.


Item exemplar epistole eiusdem pape ad domnum Carolum regem directe, in qua continetur de  diecesis uel parochiis episcoporum partibus Italie atque Tuscie, quas alterutrum inuadentes, et de ueste monachica, quam contra sanctos canones relinquentes, iterum secularibus uestibus induebantur, et sibi illicito matrimonio sociabant.

Domno excellentissimo, etc. Reliqua uide inter Opera B. Caroli Magni, tomo ut supra, col. 424.



EPISTOLA XXXuI. AD EGILAM EPISCOPUM.


Item exemplar epistole Adriani pape ad Egilam episcopum in partibus Spanie misse pro fide orthodoxa tenenda, et pro ieiunio sexta feria, et sabbato celebrando.

Adrianus episcopus, etc. Reliqua uide inter Opera B. Caroli Magni, tomo ut supra, col. 333.



EPISTOLA XXXuII. AD EGILAM EPISCOPUM.


 Item exemplar epistole Adriani pape ad Egilam episcopum, seu Ioannem presbyterum de eorum sacratione uel constantia in partibus Spanie predicandum, et de paschali festiuitate, et de predestinatione hominis, siue ad bonum siue ad malum, et de coinquinatione eorum tam in escis quamque in potu, seu et de diuersis erroribus et de eorum pseudosacerdotibus, qui uiuente uiro sortiuntur uxores, et de libertate arbitrii, uel multis aliis capitulis in partibus illis contra fidem catholicam ortis.

Adrianus episcopus, etc. Reliqua uide inter Opera B. Caroli Magni, tomo ut supra, col. 336.



EPISTOLA XXXuIII. AD EPISCOPOS SPANIAE.


Item exemplar epistole Adriani pape directe omnibus episcopis per uniuersam Spaniam commorantibus,  maxime tamen Eliphando uel Ascarico cum eorum consentaneis, pro heresi uel blasphemia, quod Filium Dei adoptiuum nominant, cum multis capitulis sanctorum Patrum eos reprehendens. Nec non et de paschali festiuitate, seu et de sanguine pecudum et suillo, et sanguine suffocato, quem in errorem predicantes dicunt, ut qui ea non ederit rudis et ineruditus est, quos sub anathematis uinculo obligatos et ab Ecclesia extraneos dicit. Similiter et de predestinatione Dei, quod si quis ad bonum predestinatus esset, contra malum resistere necesse illi non erat; si uero ad malum notus [Lamb., natus], bonum illi exercere nichil proderit. Pro quo capitulo apostolicis adhortationibus eos castigans, nec non et de hoc, quia communem uitam cum Iudeis, et non baptizatis paganis, tam in escis quam in potu, seu et in diuersis erroribus nichil pollui se inquiunt, nec non et de filiabus eorum, quas populo gentili tradunt; uel de sacrationibus eorum, seu et de mulieribus, que uiuente  uiro sibi maritum sortiuntur, simulque et de libertate arbitrii, uel aliis multis, que enumerare longum est, eos castigans eum sanctorum Patrum traditionibus.

Adrianus papa, etc. Reliqua uide inter Opera B. Caroli Magni tomo ut supra, col. 374.



EPISTOLA XXXIX AD CAROLUM REGEM.


Regem orat, primum ut eius filium tunc natum in baptismo suscipiat; deinde ut Ecclesiam ipse Constantini exemplo exaltare pergat, tum promissa largiendo, tum a Longobardis erepta diuersis locis patrimonia restituendo.

Domno excellentissimo, etc. Reliqua uide inter Opera B. Caroli Magni, tomo ut supra, col. 504.



EPISTOLA XL. AD CAROLUM REGEM.


Petit ut Leonem archiepiscopum Rauennatem cerceat, qui iura Ecclesie Romane in Exarchatu et Pentapoli sibi arrogabat.

Domno excellentissimo, etc. Reliqua uide inter Opera B. Caroli Magni, tomo ut supra, col. 283.



EPISTOLA XLI. AD CAROLUM REGEM.


Queritur se despectum a Possessore episcopo et Rabigaudo abbate, missis Caroli; orat ut merorem suum consoletur, et ducatum Spoletinum, quem sancto Petro obtulit, reipsa cito tradi iubeat.

Domno excellentissimo, etc. Reliqua uide inter Opera B. Caroli Magni, tomo ut supra, col. 297.



EPISTOLA XLII. AD CAROLUM REGEM.


Petit auxilium aduersus quatuor duces Italie, qui inter se et cum Grecis conspirant contra Ecclesiam Romanam, et Carolum.

Domno excellentissimo, etc. Reliqua uide inter Opera B. Caroli Magni, tomo ut supra, col. 300.



EPISTOLA XLIII. AD CAROLUM REGEM.


Gratulatur sibi de eo quod ex Caroli missis cognorat, ipsum breui Romam esse uenturum.

Domno excellentissimo, etc. Reliqua uide inter Opera B. Caroli Magni, tomo ut supra, col. 302.



EPISTOLA XLIu. AD CAROLUM REGEM.


De Saxonibus ad paganismum reuersis, docet que  illis indici penitentia debeat, si redire iterum ad Ecclesiam uelint.

Domno excellentissimo, etc. Reliqua uide inter Opera B. Caroli Magni, tomo ut supra, col. 390.



EPISTOLA XLu. AD CAROLUM REGEM.


Premissis mutue beneuolentie argumentis, respondet se adniti ne Longobardorum episcopi alter alterius dieceses inuadant; et de consecrationibus episcoporum, per Italiam et Tusciam, sedulo cauere ut secundum canones fiant. Suadet denique ut qui ultro citroque ad regem uel ad pontificem commeant, sine regis et pontificis epistolis non eant.

Domno excellentissimo, etc. Reliqua uide inter Opera B. Caroli Magni, tomo ut supra, col. 427.



EPISTOLA XLuI. AD CAROLUM REGEM.


Gratulatur Carolo de Saxonibus subactis atque ad Christi cultum et baptisma perductis; triduanasque litanias, ut Carolus optat, eo nomine indicit.

Domno excellentissimo, etc. Reliqua uide inter Opera B. Baroli Magni, tomo ut supra, col. 387.



EPISTOLA XLuII. AD CAROLUM REGEM.


Pallii usum concedit Ermemberto archiepiscopo Bituricensi.

Domno excellentissimo, etc. Reliqua uide inter Opera B. Caroli Magni, tomo ut supra, col. 392.



EPISTOLA XLuIII. AD CAROLUM REGEM.


Respondet de Rauennatum episcoporum electionibus, quod sine regiorum missorum interuentu, a clero et plebe, suscepta pontificis Romani admonitione, secundum canones fieri solite sint.

Domno excellentissimo, etc. Reliqua uide inter Opera B. Caroli Magni, tomo ut supra, col. 416.



EPISTOLA XLIX. AD CAROLUM REGEM.


Indicat missos Caroli Beneuento fugere coactos esse, propterea quod Arichisi ducis relicta, et Beneuentani, cum Grecis aduersus Carolum et Ecclesiam Romanam conspirarint.

Domno excellentissimo, etc. Reliqua uide inter Opera B. Caroli Magni, tomo ut supra, col. 402.



EPISTOLA L. AD CAROLUM REGEM.


Beneuentanam conspirationem ab Arichiso duce initam altius repetit, copiosius exponit, sicut a Gregorio Capuano presbytero acceperat

Domno excellentissimo, etc. Reliqua uide inter Opera B. Caroli Magni, tomo ut supra, col. 407.



EPISTOLA LI. AD CAROLUM REGEM.


Adalgisum in Calabriam uenisse confirmat: orat ut copias contra illum mittat, et ut promissas in ducatu Beneuentano Ecclesie ciuitates per missos suos tradi iubeat.

Domno excellentissimo, etc. Reliqua uide inter Opera B. Caroli Magni, tomo ut supra, col. 398.



EPISTOLA LII. AD CAROLUM RRGEM.


Refelluntur obiectiones contra septimam synodum.

Domno excellentissimo, etc. Reliqua uide inter Opera B. Caroli Magni, tomo ut supra, col. 1247.



EPISTOLA LIII, Qua conceditur priuilegium monasterio sancti Dionysii in Parisiaco, ut proprium ei liceat habere episcopum.

Adrianus episcopus seruus seruorum Dei, Maginario religioso abbati uenerabilis monasterii sancti Christi martyris Dionysii, siti in Parisiaco, ubi uenerabile sancti corpus quiescit, et per eum eidem uenerabili monasterio in perpetuum.

Tum summe apostolice dignitatis apex in hoc diuini prospectus nitore dignoscitur prefulgere, cum  in exercendis Dei laudibus sui impensius studebit laboris exhibere certamen. Ob hoc debita nos eiusdem apostolice pastoralis compulit sollicitudinis cura, queque ad stabilitatem piorum pertinere dignoscitur locorum, ubertim promulgari, atque olitanam consuetudinem eisdem uenerabilibus locis apostolice institutionis censura confirmari. Igitur quia postulastis a nobis, quatenus priuilegium, quod predecessoris nostri sancte recordationis domni Stephani iunioris pape in predicto monasterio uestro apostolica eius sanxit auctoritas, demum confirmaremus: idcirco uestris annuentes uotis, prelati predecessoris nostri institutionis decretum prorsus apostolicis infulis sancimus, simulque eadem roboramus apostolica  in euo serie. Quapropter auctoritate beati Petri apostolorum principis fulti, in iam dicto uenerabili monasterio statuentes promulgamus, ut penitus liceat ibidem habere episcopum, sicut a priscis temporibus et usque hactenus fuit, per cuius predicationem populus qui a diuersis regionibus deuota mente quotidie ad sancta eiusdem martyris Christi monasterii limina conuenerit, remedium consequi mereatur animarum. Et quando episcopus prefati sancti loci de hoc seculo migrauerit, et alius ab abbate et monachis dignus electus fuerit, sine qualibet controuersia pro longitudine itineris, a uicinis episcopis, sicut mos exstitit, consecretur. Quod si pro qualibet occasione aut inuidia ordinandi se distulerint, tunc licentiam tribuimus ut ad sedem apostolicam, cum testimonio  abbatis et monachorum, propriis eorum manibus simul decretum subscriptum ferens, consecrationis causa adueniat et consecrationem accipiat, quia nolumus ut lumen quod ibidem hactenus tanto tempore per episcoporum predicationem claruit, nostris temporibus exstinguatur. Et nemo episcoporum parochianis in prefato monasterio, in cellis, ecclesiis, uel titulis, seu oraculis, sub ditione ipsius constitutis ordinationes facere, siue pro chrismate conficiendo, ut quacunque exquisita re, agere, aut distringere, uel ad se presbyteros conuocare presumat. Sed per hanc auctoritatem apostolici priuilegii nostri, episcopus ex ipso uenerabili monasterio canonice curam pastoralem sollicitudinis ministerii sui, in prelatis [Hard. prefatis] adiacentibus locis habeat et queque  emendanda et corrigenda sunt, cum consensu abbatis sui canonica institutione et secundum ordinem cuncta peragat. Si uero quelibet discordia inter uicinos episcopos, seu episcopum predicti monasterii, quod non optamus, orta fuerit, nullus audeat, abbate minime annuente, sepius nominati monasterii episcopum distringere uel in qualibet iudicare parte. Quod si abbas eiusdem monasterii ullo modo uoluerit inter eos declamari, nostris apostolicis eueniant obtutibus concordia reformandi. Statuentes apostolica censura sub diuini iudicii obtestatione, et anathematis interpositionibus, ut nullus unquam nostrorum successorum pontificum, aut qualibet dignitatis preditus potestate, uel alia quacunque magna paruaque persona, presumat contra hoc nostrum apostolici  priuilegii preceptum agere: potius autem firmum atque stabile nostris temporibus illud decernimus permanendum. Si quis autem quolibet tempore, quod nullo modo credimus, huius decretum priuilegii apostolica auctoritate firmatum, in totum uel in parte temerare tentauerit, suamque presumptionem digna emendatione minus correxerit, sciat se auctoritate domini beati apostolorum principis Petri anathematis uinculo esse innodatum, et a regno Dei alienum, atque cum diabolo et eius atrocissimis pompis eterni incendii supplicio deputatum et perpetue condemnationi summissum. At uero qui obseruator et custos huius nostri apostolici priuilegii exstiterit, benedictionis gratiam uitamque eternam a misericordissimo Domino Deo nostro consequi mereatur.  Scriptum per manum Christophori notarii et scriniarii sedis nostre, in mense Iunio, indictione IX. Bene ualete. Datum Kalendis Iuliis per manum Anastasii primicerii, regnante Domino Deo et saluatore Iesu Christo, cum Deo Patre omnipotente, et Spiritu sancto, per infinita secula. Anno, Deo propitio, pontificatus domini nostri in apostolica sacratissima beati Petri sede Xu, indictione IX.



EPISTOLA LIu. AD TILPINUM ARCHIEPISCOPUM RHEMENSEM. Confirmat nouo priuilegio antiqua iura ecclesie Rhemensis, et de Lullo episcopo Moguntino inuestigari et ad se referri iubet.

Adrianus episcopus seruus seruorum Dei, reuerendissimo et sanctissimo confratri nostro Tilpino,  ecclesie Rhemensi archiepiscopo.

Quia ad petitionem spiritalis filii nostri et gloriosi regis Francorum Caroli, prebente tibi bonum testimonium de sanctitate et doctrina Fulrado amabilissimo abbate, Francie archipresbytero, pallium secundum consuetudinem tibi transmisisse nos, cum priuilegio, ut metropolis ecclesia Rhemensis in suo statu maneret, bene memoramus. Tua uero fraternitas nobis retulit, quia faciente discordia inter Francos, archiepiscopus Rhemensis, nomine Rigobertus, a sede contra canones deiectus et expulsus fuit, sine ullo crimine et sine ullo apostolice sedis consensu uel interrogatione, sed solummodo quod antea non consensit in parte illius qui postea partem illam de regno in sua potestate accepit, in qua parte  Rhemensis ciuitas est; et donatus atque magis usurpatus contra Deum et eius auctoritatem fuit ille episcopatus simul cum alio episcopatu et aliis ecclesiis a secularibus potestatibus, Miloni cuidam sola tonsura clerico, nichil sapienti de ordine ecclesiastico; et alii episcopatus de ipsa diecesi Rhemensis diuerso modo essent diuisi, et aliqui ex magna parte sine episcopis consistentes, et ad alios metropolitanos episcopi et clerici ordinationes aliquando accipientes erant et refugia indebita habebant, et a suis episcopis iudicari et distringi non sustinebant, et clerici, et sacerdotes, et monachi, et sanctimoniales, sine lege ecclesiastica pro uoluntate et licentia uiuebant. Deinde sancte memorie Bonifacius archiepiscopus, et legatus sancte Romane Ecclesie, et prefatus  amabilissimus Fulradus Francie archipresbyter, tempore antecessorum nostrorum Zacarie et Stephani successoris illius, multum laborauerunt, ut bone memorie predecessor noster domnus Zacarias pallium archiepiscopo Rhemensi, Abel nomine, per deprecationem suprascripti Bonifacii transmitteret. Qui ab illo constitutus fuit, sed ibi permanere permissus non fuit, sed magis contra Deum eiectus est, et Rhemensis ecclesia per multa tempora et per multos annos sine episcopo fuit, et res ecclesie de illo episcopatu sunt ablate et per laicos diuise sunt, sicut et de aliis episcopatibus, maxime autem de Rhemensi metropolitana ciuitate. Et tua fraternitas iam ex magna parte res ipsas apud gloriosum filium nostrum Carolum, et ante ad Carolomannum gloriosissimum  fratrem eius, impetratas habes, et ordinem ex aliqua parte et in episcopis et in aliis secundum canonicam et sancte sedis Romane auctoritatem directum habes. Propterea petisti a nobis tibi et ecclesie tue fieri priuilegium ex auctoritate beati Petri principis apostolorum, et sancte sedis Romane, ac nostra, ut quod perfectum habes inante ualeat permanere, et quod adhuc perfectum non habes, per nostram auctoritatem possis auxiliante Deo et beato Petro apostolo ad perfectionem perducere. Pro quo et nos ardenti animo, et diuino iuuamine apostolicaque fulti auctoritate, non solum uetera secundum sacros canones et apostolice huius sancte sedis decreta statuimus, sed et noua tibi pro tuo bono studio concedimus, atque auctoritate beati  Petri principis apostolorum, cui data est a Deo et saluatore nostro Iesu Christo ligandi soluendique potestas peccata hominum in celo et in terra, confirmamus atque solidamus. Rhemensem ecclesiam sicut et antiquitus fuit metropolim permansuram, et primam sue dieceseos sedem esse, et te, qui in eadem sede cooperante Deo ordinatus es, primatem ipsius diecesis esse, cum omnibus ciuitatibus que ab antiquo tempore Rhemensi metropoli ecclesie subiecte fuerunt, atque etiam perpetuis temporibus tibi et successoribus tuis sit confirmatum. Et hoc interdicentes ut nullus audeat, iuxta sanctorum canonum traditionem, ex alio episcopatu ibidem translatare, aut constituere episcopum post tuam de hoc  seculo euocationem. Neque aliquis tuas parochias, aut ecclesias, uel ciuitates subtrahere, neque diecesim Rhemensem ullo unquam tempore diuidere, sed integra maneat sicut antiquitus fuit, et sacri canones et predecessorum nostrorum firmauit et nostra firmat auctoritas. Et te aut futuris temporibus Rhemensem episcopum et primatem illius diecesis non presumat neque ualeat unquam aliquis de episcopatu deiicere sine canonico iudicio, et neque ullo iudicio sine consensu Romani pontificis, si ad hanc sanctam sedem Romanam, que caput esse dignoscitur orbis terre, appellauerit in ipso iudicio. Sed in sola subiectione Romani pontificis permanens, diecesim et parochiam Rhemensem, adiuuante Domino, et nostra atque beati Petri fultus in ista sancta sede  auctoritate, secundum sanctos canones et huius sancte sedis preceptiones, tibi subiectas ita certes et studeas gubernare, ut illam desiderabilem uocem Domini nostri Iesu Christi ualeas cum electis eius audire: Euge, serue bone et fidelis: quia in pauca fuisti fidelis, supra multa te constituam, intra in gaudium Domini tui . Et quod ad nostram notitiam perduxisti, quia ad alios episcopos de ipsa diecesi Rhemensi quidam accipiebant ordinationes, et habebant indebita refugia, et hoc per omnia prohibemus; sed sicut sacra docet auctoritas, et in synodis comprouincialibus conuocandis et faciendis, et in ordinationibus ac diiudicationibus, Rhemensis ecclesia et archiepiscopus qui in ea constitutus fuerit talem habeat auctoritatem,  sicut sacri canones et huius sancte ecclesie constitutiones docent. Et nullus per ullum unquam tempus tibi, uel Rhemensi ecclesie, de rebus ad illam debite pertinentibus diuisionem uel uiolentiam, sicut antea factum fuit, facere presumat. Nam si, quod non credimus, si quis ille fuerit qui contra hanc nostram preceptionem temerario ausu uenire tentauerit, nisi se cito et maxime post commonitionem correxerit, sciat se eterno Dei iudicio anathematis uinculo esse innodatum. Si quis uero apostolica seruauerit precepta, et normam recte et orthodoxe fidei fuerit assecutus, benedictionis gratiam consequatur. Hec a nobis definita per huius nostre confirmationis paginam in tua ecclesia perpetuis temporibus pro sui confirmatione conseruanda esse  mandamus. Iniungimus etiam fraternitati tue, ut quia de ordinatione episcopi nomine Lulli, sancte Moguntine ecclesie, ad nos quedam peruenerunt, assumptis tecum uiomago [Hard. al. Wiomado, episcopo Treuerensi] et Possessore episcopis et missis gloriosi ac spiritalis filii nostri Caroli Francorum regis, diligenter inquiras omnia de illius ordinatione, et fidem ac doctrinam illius, atque conuersationem, et mores ac uitam inuestiges: ut si aptus fuerit et dignus ad episcopalem cathedram gubernandam, expositam et conscriptam, et manu sua propria subscriptam, catholicam et orthodoxam fidem per missos suos cum litteris ac testimonio tuo, seu aliorum episcoporum quos tecum esse mandauimus, ad nos dirigat,  ut pallium illi secundum consuetudinem transmittamus, et ordinationem illius firmam iudicemus, et in eadem sancta ecclesia Moguntina archiepiscopum constitutum esse faciamus. Bene uale.



[a 3Kb] EPISTOLA Lu. AD BERTHERIUM uIENNENSEM EPISCOPUM METROPOLITANUM. De ecclesiarum statu, ac honore tum episcoporum, tum Metropolitanorum, pridem in Galliis neglecto.

Adrianus seruus seruorum Dei, Bertherio uiennensi episcopo salutem.

Dilectus et illustris ac religiosus filius noster Carolus rex, patricius Romanorum, Romam uenit, et Pascha Domini apud sanctum Petrum nobiscum egit, ubi inter alia eum monuimus de metropolitanorum  honore, et de ciuitatibus que laicis hominibus tradite erant, et quia episcopalis dignitas fere per 80 annos esset conculcata. Cum hec et alia similia gloriosus rex audisset, promisit ante corpus beati Petri apostoli, quod omnia ad emendationem nostram uenirent. Unde placuit nobis ut omnibus archiepiscopis et episcopis auctoritatem nostrarum litterarum mitteremus, ut sicut antiquis priuilegiis singule metropolitane urbes fundate sunt, ita maneant; ut habeat unaqueque metropolis ciuitates  sibi subditas, quas beatus Leo et alii predecessores ac successores ipsius post Chalcedonensem synodum singulis metropolitis distinxerunt. Nec propterea ulla metropolis preiudicium patiatur, si alicui suffraganeorum, aut nos aut predecessor noster, rogantibus piis Francorum ducibus, pallium largiti sumus. Nec debet Ecclesia ullum damnum sui ordinis inde sustinere, si per 60 aut 80 et eo amplius annos, incuria quorumque presulum et uastatione barbarorum, dignitatem antiquam et Romanorum antistitum firmitate roboratam perdidit et amisit, quando innumeris pene annis illa, Spiritu Dei disponente, usa fuerit. Auctoritate igitur beati Petri principis apostolorum, singulis metropolitis antiquo more potestatem suam reddidimus, et filium  nostrum gloriosum et inclytum regem Carolum ante corpus beati Petri inde rogauimus ut antiquam dignitatem omnis metropolis haberet. Ideo hanc epistolam auctoritatis nostre omnibus misimus, quam et tu ut haberes uoluimus, et ut tu nosceres ecclesie tue priuilegium, quod a tempore beati pape Leonis habuit, esse integre reformatum. Datum Kalendis Ianuarii, imperante piissimo Augusto Constantino, annuente Deo coronato piissimo rege Carolo, anno primo patriciatus eius.



EPISTOLA LuI. AD CONSTANTINUM ET IRENEM  . [1Kb]


 Adrianus episcopus seruus seruorum Dei dominis piissimis et serenissimis [In Greco add. uictoribus] imperatoribus ac triumphatoribus, filiis diligendis in Deo et Domino nostro Iesu Christo, Constantino et Irene Augustis.

Deus, qui dixit de tenebris lucem splendescere, qui eripuit nos de potestate tenebrarum  per incarnationem Filii sui ueri luminis, in quo complacuit omnem plenitudinem deitatis habitare, et per eum renouare omnia, et in ipso pacificans per sanguinem crucis eius siue que in celis, siue que in terris sunt , per multiplices diuitas bonitatis sue, in faciem Ecclesie sue respiciens, uestram prescitam  et predestinatam serenissimam et imperialem clementiam ad fidei nunc integritatem uocare dignatus est, ita ut omni falsitatis nubilo procul exploso per uos uictricem faciat ueritatem. Quantum relationibus [Gr. relat. litterarum] uestre piissime tranquillitatis ad nos uenientium didicimus, etiam ipso auditu nimis noster exsultans releuatus est animus, et tantum iucunditatis gaudium in cor nostrum ascendit, ut lingua humana explicare nullus sufficiat sermo: quia nimirum magis nobis letitia de uestris iussionibus nunc orta est quam dudum pro schismaticorum heresi meror affecerit. De his quippe in ipsis uenerandis iussionibus uestris referebatur, que pridem facta sunt in uestra regali ciuitate propter uenerabiles imagines, qualiter qui ante uos regnauerunt, eas  destruxerint et in inhonestate atque iniuria posuerint. Utinam non illis imputetur: melius enim illis fuisset non mittere manus eorum in Ecclesiam; et quia omnis populus qui est in orientalibus partibus errauerunt, et pro sua uoluntate usi sunt illis, usquequo Deus erexit uos regnare, qui in ueritate queritis gloriam eius, et que tradita sunt a sanctorum apostolorum et omnium simul sanctorum magisterio tenere. Quas reserantes, et uenerabiles imagines ad uestrum piissimum imperium laudabiliter exaratas reperientes, atque hereticorum abiicientes uesaniam, seu in diuine examinationis iudicio principum, qui manus miserunt in Ecclesiam, iaculum deputantes, uestram a Deo promotam in triumphis imperialem potentiam  insontem esse ab eorum seuitia prorsus credimus. Unde omnipotentis Dei clementiam exorantes, referimus grates sine fine; tenentesque ea que uestra sanxit et cepit serenitas perficere, constantes estote. Quod si perseuerantes permanseritis in ea quam cepistis, orthodoxa fide, et per uos in partibus illis in pristino statu erecte fuerint sacre ac uenerande imagines, sicut pie memorie dominum Constantinum imperatorem et beatam Helenam, qui fidem orthodoxam promulgauerunt atque sanctam catholicam et apostolicam spiritualem matrem uestram Romanam Ecclesiam exaltauerunt, et cum ceteris orthodoxis imperatoribus, utpote caput omnium ecclesiarum uenerati sunt, ita uestrum a Deo protectum clementissimum nomen nouum Constantinum et nouam Helenam  habentes, per quos in primordiis sancta catholica et apostolica Ecclesia robur fidei sumpsit, et ad quorum instar uibrantissima ac in toto orbe terrarum uestra opinatissima in triumphis imperialis fama laudabiliter diuulgatur. Magis autem si orthodoxe fidei sequentes traditiones Ecclesie beati Petri apostolorum principis amplexi fueritis censuram, et sicut antiquitus uestri predecessores sancti imperatores egerunt, ita et uos eam honorifice uenerantes, eius uicarium ex intimo dilexeritis corde, potiusque uestrum a Deo concessum imperium eorum secutum fuerit orthodoxam, secundum sanctam Romanam nostram Ecclesiam, fidem. Ipse princeps apostolorum cui a Domino Deo ligandi soluendique peccata in celo et in terra potestas data est, crebro uobis protector  existens, omnesque barbaras nationes sub uestris prosternens pedibus, ubique uos uictores ostendat. Etenim eius insignia dignitatis sacra pandat auctoritas, quantaque ueneratio eius summe sedi exhibenda sit a fidelibus cunctis per orbem. Dominus enim eumdem clauigerum regni celorum cunctis preposuit principem, et hoc ab ipso honoratur priuilegio quo ei claues collate sunt regni celorum. Iste itaque tam precelso prelatus honore promeruit confiteri fidem supra quam fundatur Ecclesia Christi. Beatam confessionem beatitudo secuta est premiorum, cuius predicatione sancta uniuersalis illustrata est Ecclesia, et ex ea cetere Dei ecclesie fidei documenta sumpserunt. Nam ipse princeps apostolorum beatus Petrus, qui apostolice sedi primitus presedit,  sui apostolatus principatum ac pastoralis cure successoribus suis, qui in eius sacratissima sede perenniter sessuri sunt, dereliquit, quibus et auctoritatis potestatem, quemadmodum a Saluatore nostro Domino Deo ei concessa est, et ipse quoque suis contulit ac tradidit diuino iussu successoribus pontificibus, quorum traditione Christi sacram effigiem sancteque eius Genitricis, apostolorumque uel omnium sanctorum ueneramur imagines. Ex eo enim quo Christi Dei nostri Ecclesie quietis et pacis aperte sunt fores, hactenusque depicte ecclesie imaginibus sunt ornate, beato atque sanctissimo papa Siluestro testante. In ipsis enim exordiis Christianorum, cum ad fidem conuerteretur pius imperator Constantinus, sic legitur. Transacta die, nocturno regi facto silentio,  somni tempus aduenit, et ecce adsunt sancti apostoli Petrus et Paulus dicentes: Quoniam flagitiis tuis posuisti terminum, et effusionem innocentum sanguinis horruisti, missi sumus a Christo Iesu Domino dare tibi sanitatis recuperande consilium. Audi ergo monita nostra, et fac omnia quecunque indicabimus tibi. Siluester episcopus ciuitatis Romane ad montem Soractem persecutiones tuas fugiens in cauernis petrarum cum suis clericis latebras fouet. Hunc cum ad te adduxeris, ipse tibi piscinam ostendet, in quam dum tertio merserit, omnis te ualetudo deseret lepre. Quod dum factum fuerit, hanc uicissitudinem saluatori tuo compensa ut omnes iussu tuo per orbem totum Romanum ecclesie restaurentur. Tu autem in hac parte purifica te, ut relicta omni  superstitione idolorum, Deum unum, qui uerus et solus est, adores et excolas, et ad eius uoluntatem attingas. Exsurgens itaque a somno statim conuocat eos qui obseruabant palatium, et secundum tenorem somni sui misit ad montem Soractem, ubi sanctus Siluester in cuiusdam Christiani agro persecutionis causa cum suis clericis receptus, lectionibus et orationibus insistebat. At ubi a militibus se conuentum uidit, credidit se ad martyrii coronam euocari; et conuersus ad clerum omnem qui cum eo erat, dixit: Ecce nunc tempus acceptabile, ecce nunc dies salutis. Profectus itaque, ut dictum est, peruenit ad regem, cui nuntiatus cum tribus presbyteris et duobus diaconis introiuit. Ingressus dixit: Pax tibi et uictorie  de celo ministrentur. Quem cum rex alacri animo et uultu placidissimo suscepisset, omnia illi que facta, que dicta sunt, que etiam releuata sunt, secundum textum superius comprehensum exposuit. Post finem uero narrationis sue percunctabatur, qui essent isti dii Petrus et Paulus, qui illum uisitarent ob causam salutis sue, et eius latebras detexissent. Siluester respondit: Hi quidem dii non sunt, sed idonei serui Christi, et apostoli electi ab eo, et missi ad inuitationem gentium, ut credentes salutem consequantur. Cumque hec et his similiter Augusto diceret papa, interrogare cepit Augustus, utrumnam istos apostolos haberet aliqua imago expressos, ut ex pictura disceret hos esse quos reuelatio docuerat. Tunc sanctus Siluester misso diacone imaginem apostolorum  sibi exhiberi precipit: quam imperator aspiciens, ingenti clamore cepit dicere, ipsos esse quos uiderat, nec debere iam differe per Spiritum sanctum factam ostensionem piscine quam istos promisisse sue saluti memorabat. Ecce, ut premissum est, sanctorum figure ab ipsis sanctis fidei nostre rudimentis apud omnes fuerunt Christianos atque in ecclesiis sanctorum sacre figure expresse atque depicte hactenus fuerunt, quatenus gentilitas paganorum, conspecta diuine Scripture depicta historia, ab idolorum cultura demonum simulacris ad uerum Christianitatis lumen atque amoris Dei culturam uerti deberet, sicut et precipuus pater atque idoneus predicator beatus Gregorius huius apostolice sedis presul ait, ut hi qui litteras nesciunt, saltem in parietibus uidendo  legant que legere in codicibus non ualent. Ob hoc quippe sancti probatissimi Patres ipsas imagines atque picturas diuine Scripture et gesta sanctorum in ecclesiis depingi statuerunt, et cuncti orthodoxi atque Christianissimi imperatores, et omnes sacerdotes ac religiosi Dei famuli, atque uniuersus Christianorum cetus, sicut a primordio traditionem a sanctis Patribus susceperunt, easdem imagines atque picturas ob memoriam pie compunctionis uenerantes obseruauerunt, et in partibus illis usque ad tempora proaui serenitatis uestre orthodoxe coluerunt. Sed ipse uester proauus, per quorumdam impiorum immissiones, easdem deposuit sacras imagines, et ex hoc error magnus in ipsius Grecie partibus accreuit, et ingens scandalum in uniuersum  mundum deuenit. Sed ue illi per quem scandala in uniuersum mundum uenerunt! sicut ipsa ueritas testatur. Unde magno dolore constricti dominus Gregorius atque item Gregorius beatissimi pontifices qui illo tempore existebant, eumdem uestre tranquillis sime pietatis proauum suis apostolicis exarationum apicibus deprecati sunt, ut ab eadem noue presumptionis temeritate resipisceret, easdemque imagines in pristino statu restitueret. Sed nullo modo eorum saluberrimis deprecationibus inclinatus est. Et postmodum dominus Zacarias, et Stephanus, atque Paulus, et item Stephanus, predecessores nostri sancti pontifices, sepius auum et genitorem uestre serenissime tranquillitatis pro statuendis ipsis imaginibus  sacris deprecati sunt, simulque et nostra pusillitas cum magna humilitate uestram studuit clementissimam imperialem potentiam constanter postulare. Et demum subnixius quesumus, ut sicut a sanctis patribus et predecessoribus nostris probatissimis pontificibus suscepimus, diuine historie Scripturam in ecclesiis pro memoria pie operationis et doctrina imperitorum depingimus, et sacram imaginem Domini Dei et saluatoris nostri Iesu Christi secundum incarnatam eius humanam formam in aula Dei constituimus, simulque et sancte eius Genitricis, atque beatorum apostolorum, prophetarum, martyrum, et confessorum, ob eorum amorem designantes ueneramur, ita et uestra clementissima imperialis potentia partibus eiusdem Grecie faciat uestre orthodoxe  fidei cequari, ut sicut scriptum est: Fiat unus grex et unum ouile ; quia in uniuerso mundo, ubi Christianitas est, ipse sacre imagines permanentes, ab omnibus fidelibus honorantur, ut per uisibilem uultum ad inuisibilem diuinitatis maiestatem mens nostra rapiatur spirituali affectu per contemplationem figurate imaginis secundum carnem quam Filius Dei pro nostra salute suscipere dignatus est. Eumdem redemptorem nostrum qui in celis est, adoremus et in spiritu glorificantes collaudemus, quoniam iuxta ut scriptum est, Deus spiritus est , et ob hoc spiritualiter diuinitatem eius adoramus. Nam absit a nobis ut ipsas imagines, sicut quidam garriunt, deificemus; sed affectum et dilectionem nostram, quam in Dei amorem et sanctorum  eius habemus, omni modo preferimus [proferimus]. Et sicut [Gr., secundum] diuine Scripture libros  ipsas imagines ob memoriam uenerationis habemus, nostre fidei puritatem seruantes. Nam creator noster Dominus Deus. dum ad imaginem et similitudinem suam de limo terre plasmasset hominem, sagacitatis industria illustrans, in proprio considerationis arbitrio eum constituit. Et ipse primus homo ex proprio arbitrio diuina inspiratione cuncta animantia, et uniuersa uolatilia celi, et omnes bestias terre propriis nominibus appellauit, et in ipsa appellatione permisit animantia permanere. Etiam et Abel diuino ignitus Spiritu, de primogenitis gregis sui munera ex proprio considerationis arbitrio Domino obtulit. Pro quo legimus, quod respexit  Deus ad Abel et ad munera eius . Porro et Ne post diluuii inundationem et ipse superna inspiratione suo arbitrio proprie adinuentionis consideratione altare Domino edificauit, et de cunctis pecoribus et uolucribus mundis holocausta super eodem altare Domino obtulit. Simili modo Abraham, sicut scriptum est, suo arbitrio altare edificauit ad honorem et gloriam Dei qui apparuit ei. Sic Iacob fugiens Esau fratrem suum, dum in somnis angelos Dei ascendentes in celum et descendentes per scalam, atque innixum ipsi scale loquentem sibi Dominum aspiceret, surgens protinus suo arbitrio tulit lapidem quem supposuerat capiti suo, erexitque in  titulum, fundens oleum desuper, appellauitque locum illum Bethel, dicens: Non est hic aliud nisi domus Dei, et porta celi . Pro quo nequaquam omnipotens Deus iratus est, quod lapidem illum erexit in titulum suo arbitrio et consideratione. Unde post paululum in historia Geneseos fertur dictum illi fuisse: Ego sum Deus Bethel, ubi unxisti lapidem, et uotum uouisti mihi. Ecce, serenissimi domini filii magni principes, omnia que humana consideratione ad laudem Dei parantur, non sunt prohibenda, potius autem omnino creatori nostro Domino constat esse placabilia. Nam idem ipse Iacob proprio demum arbitrio summitatem uirge filii sui Ioseph deosculatus est, fidei dilectione hoc agens, sicut beatus Paulus in epistola ad Hebreos testatur  : non uirge, sed tenenti eam honoris ac dilectionis exhibuit affectum. Sic et nos pro amore et dilectione quam apud Dominum et sanctos eius habemus, honorabiles eorum effigies imaginibus depingentes, non tabulis et coloribus honorem exhibemus, sed illis pro quorum honore consistunt. Rursumque legimus preceptum fuisse Moysi a Domino Deo nostro, cum dicitur: Facies et propitiatorium de auro mundissimo, duorum cubitorum et dimidii erit longitudo eius, semis et cubiti latitudo. Duos quoque cherubim aureos et productiles facies ex utraque parte oraculi ; et post paululum, ad cooperiendam arcam, in qua pones testimonium, quod dabo tibi: inde precipiam  et eloquar ad te , super propitiatorium scilicet ac medios cherubim, qui erant super arcam testimonii. Sed et in cortinis atque opertorio tabernaculi cherubim textrino opere diuersis coloribus fieri preceptum est. Considerandum quippe est, tranquillissimi domini filii magni principes, quod omnipotens Dominus noster inter eosdem cherubim manu factos existentes, ob salutem populi sui loqui dignatus est. Pro quo dubium non est, quod omnia que in ecclesiis Dei ad laudem et decorem ipsius constituta sunt, sancta ac ueneranda esse noscantur. Etiam hoc, serenissimi filii, addendum est ad incredulorum satisfactionem et directionem errantium, quod Deus famulo suo Moysi precepit dicens : Fac serpentem, et pone eum pro signo: qui percussus aspexerit eum, uiuet. Fecit ergo Moyses serpentem eneum, et posuit pro signo; quem cum percussi aspicerent, sanabantur . O insania frementium contra fidem et religionem Christianam, ut asserant non colere aut uenerari imagines, in quibus figurate sunt Saluatoris effigies, et eius genitricis, uel sanctorum, quorum uirtute subsistit orbis, atque potitur humanum genus salute! Aenei serpentis inspectione credimus Isreliticum populum a calamitate iniecta liberari, et Christi Domini nostri et sanctorum effigies aspicientes atque uenerantes dubitamus saluari? Absit tali nefarie temeritati cedere assensum, Patrum priscas sequamur traditiones, et ab eorum doctrina  nulla declinemus ratione. At uero et Salomonem regem in templo quod edificauit, cherubim ad gloriam Dei fecisse legimus, et diuersis coloribus idem adornauit templum . Ob hoc quippe nos et omnes orthodoxi ob confessionem fidei nostre, et pulchritudinem domus Dei uarietate colorum atque ornamentis picturam exhibemus, quemadmodum Isaias propheta uaticinatus ait: In die illa erit altare Domini in medio terre Aegypti, et titulus iuxta terminum eius Domini [a 9Kb] , eritque in signum et in testimonium Domino exercituum in terra Aegypti. Clamabunt etenim ad Dominum a facie tribulantis, et mittet eis saluatorem et propugnatorem, qui liberet eos . Sicut eximius prophetarum beatus Dauid cecinit dicens: Confessio et pulchritudo in conspectu  eius ; et idem ipse: Domine, dilexi decorem domus tue et locum tabernaculi glorie tue . Et iterum aduentum redemptoris nostri atque incarnationem ipsius Filii Dei annuntians, magnopere uultum eius secundum humanitatis ipsius dispensationem adorari premonuit, inquiens: uultum tuum, Domine, requiram . Et post: uultum tuum deprecabuntur omnes diuites plebis . Et rursus: Signatum est super nos lumen uultus tui, Domine . Hinc et beatus Augustinus precipuus pater et optimus doctor in suis admonitionum sermonibus ait: Quid est imago Dei, nisi uultus Dei, in quo signatus est populus Dei? Interea et beatus Gregorius Nyssenus episcopus inter plura que in sermone quem de Abraham  instituit, ita dixit: uidi multoties conscriptionem imaginis passionis, et non sine lacrymis uisionem preterii, opere artis ad faciem afferentis historiam, et cetera de interpretatione eius in Cantica canticorum, sicut conscripta doctrina dicit: Materia quedam est omnino in diuersis tincturis, que complet animantis imitationem. Qui enim ad imaginem conspicit ex eadem arte per colores completam tabulam, non tincturis prefert contemplationem, sed ad uisionem [Gr. prototypi] depictam conspicit tantummodo quam per colores magister demonstrauit. In epistola beati Basilii ad Iulianum transgressorem missa refertur: Secundum id quod a Deo hereditate possidemus nostram immaculatam fidem Christianorum, confiteor, sequor, et credo in unum Deum Patrem  omnipotentem, Deum Filium, Deum Spiritum sanctum; unum Deum hec tria adoro et glorifico. Confiteor autem et Filii incarnatam dispensationem, et Dei genitricem que secundum carnem eum genuit, sanctam Mariam. Suscipio uero et sanctos apostolos, prophetas et martyres, qui ad Deum deprecationem, faciunt, quia per eorum interuentionem propitius mihi efficitur misericordissimus Dominus, et remissionem mihi facinorum donat; pro quo et figuras imaginum eorum honoro, et adoro, et ueneror specialiter: hoc enim traditum est a sanctis apostolis, nec est prohibendum, ac ideo in omnibus ecclesiis nostris eorum designamus historiam. Item eiusdem  de sermone in sanctos quadraginta martyres: Nam et bellorum triumphos ac uictorias et sermonum conscriptores multoties et pictores significant, quidam quidem uerbo adornantes, quidam uero tabulis presignantes, et multos utrique ad uirilitatem excitauerunt. Que enim sermo historie per auditum depinxit, hec conscripta silens admonitio per imitationem demonstrat. Item beati Ioannis archiepiscopi Constantinopolitani, qui et Chrysostomus, de parabola seminis: Indumentum imperiale si contumeliis affeceris, nonne ei qui induitur contumelias irrogas? Nescis quia si quis imagini imperatoris iniuriam infert, ad ipsum imperatorem, id est, ad ipsum principalem et ad eius dignitatem refert iniuriam? Nescis quod si quis imagini que ex ligno et coloribus  est maledicit, non iudicatur ueluti si contra inanimatum quiddam presumptuose se gesserit, sed tanquam is qui contra imperatorem egerit? Dupliciter enim imperatori contumeliam infert. Et iterum de sermone eiusdem Patris habito in quinta feria Pasche: Omnia facta sunt propter gloriam Dei et usum nostrum: nubes ad imbrium ministerium, terra ad fructuum abundantiam, mare nauigantibus absque inuidia est: omnia famulantur homini, magis autem imagini Dei; neque enim quando imperiales uultus et imagines in ciuitates introducuntur, et obuiant iudices et plebes cum laudibus, tabulam honorant, uel supereffusam cera scripturam, sed figuram imperatoris. Sic et creatura non terrenam speciem honorat, sed celestem ipsam  figuram reueretur. Similiter et beati Cyrilli ex interpretatione sancti Euangelii secundum Mattheum sermonem proferimus: Depingit enim fides quod in forma Dei existit uerbum, sicut et nostre uite redemptio oblata est Deo, secundum nos carne indutus et factus homo. Et idem ipse post pauca: Imaginum nobis explent opus parabole, significantes uirtutem, ac si oculorum adhibitione et palpatu manus suggerant etiam ea que in exilibus cogitationibus inuisibiliter habent contemplationem. Item sancti Athanasii episcopi Alexandrie de humanatione Domini, cuius initium est: Sufficienter quidem de multis pauca sumentes, intimauimus; et post: Et ipsa que scribuntur in lignis, abolita forma per exteriores sordes, iterum idipsum necesse  est in omnibus resumere et unire, cuius est forma, renouari possit imago in eadem materia et elemento. Per [Gr. Propter] eamdem enim formam et materia, ubi et conscribitur, non deiicitur, sed in ea ipsa configuratur, et cetera. Item beati Ambrosii ad Gratianum imperatorem ex libro tertio, capite nono: Nunquidnam quando et deitatem et carnem adoramus, diuidimus Christum? aut quando in ipso et Dei imaginem et crucem adoramus, diuidimus eum? Absit! Item sancti Epiphanii Constantie Cypri: Nunquid enim et imperator pro eo quod habet imaginem, duo sunt imperatores? Non sane; sed imperator unus est etiam cum imagine. Item sancti episcopi Stephani Bostron de imagine  sanctorum: De imaginibus uero sanctorum confitemur quoniam omne opus quod fit in Dei nomine bonum est et sanctum: aliud enim est imago et aliud simulacrum, id est, statunculus. Quando enim Deus Adam plasmauit, id est, condidit, dicebat: Faciamus hominem ad imaginem et similitudinem nostram . Et fecit hominem ad imaginem Dei. Nunquid enim quia imago Dei est homo, ideo simulacrum, id est, idolorum cultura est et impietas? Nequaquam fiat. Si enim Adam imago demonum esset, abiectus utique et inacceptabilis esset. Sed quia imago Dei est, honorabilis et acceptabilis est. Omnis enim imago in nomine Domini, aut angelorum, aut prophetarum, aut apostolorum, aut iustorum facta, sancta est. Non enim lignum  adoratur, sed id quod in ligno conspicitur et memoratur, honorificatur. Omnes enim nos adoramus principes et salutamus, licet peccatores sint. Cur ergo non debemus adorare sanctos Dei seruos, et in memoriam eorum constituere imagines eorum, ne obliuioni tradantur? Sed dicis quia ipse Deus interdicit adorare manufacta. Dic itaque, o Iudee, quid est super terram quod non sit manufactum, cum a Deo sit factum? Nunquid arca Dei, que ex lignis Sethim fabricata atque constructa fuit, manufacta non est? Et altare, et propitiatorium, et urna in qua erat manna, et mensa, et candelabrum, et tabernaculum interius et exterius, non fuerunt ex hominum operibus manuum, que Salomon fecit? Et cur sancta sanctorum uocantur,  manufacta existentia? Nunquid cherubim et senarum alarum animalia, que in circuitu altaris erant, non fuerunt imagines angelorum, opus manuum hominum? et quomodo non abiiciuntur? quia uero per preceptum Dei imagines facte sunt angelorum, sancte sunt; et hec animalia erant. Etenim idola gentium, quia imagines fuerunt demonum, Deus deposuit et condemnauit ea. Nos autem ad memoriam sanctorum imagines facimus, Abrahe uidelicet, Moysi, Elie, Isaie, Zacarie, et reliquorum prophetarum, apostolorum, et martyrum sanctorum, qui propter Dominum interempti sunt, ut omnes qui uident eos in imagine, memorentur eorum, et glorificent Dominum qui glorificauit eos. Decet enim eos honor et adoratio, et commendatio nostra secundum  iustitiam eorum, ut omnes qui uident eos, festinent et ipsi imitatores effici actionis eorum. Qualis enim est adorationis honoratio, nisi tantum quemadmodum et nos peccatores adoramus et salutamus alterutrum per honorem et dilectionem? Ita et imaginem Domini nostri non aliter adoramus et glorificamus et contremiscimus, quia imago est similitudinis eius, et in ea ipse depictus est. [a 1Kb] Ergo quicunque pii sunt, et bonum quidem agunt, et sanctorum memores sunt, nec prohibent benefacientes, nec scandalizant eos qui honorant sanctos et seruos Dei, quin potius memorantur eorum,  mercedem bonam ex bona operatione percipient. Impii uero secundum quod cogitauerunt, habebunt desolationem inhonorationis, pro eo quod illud quod erat iustum neglexerint et a Deo recesserint. Propter memoriam enim sanctorum imagines pinguntur, adorantur et honorantur, sicut seruorum Dei et pro nobis diuinitatem deprecantium. Dignum enim est commemorari prepositorum nostrorum, et gratias referre Deo. De sermone beati Hieronymi presbyteri Ierosolymitani: Etenim sicut permisit Deus adorare omnem gentem manufacta, Iudeos autem  tabulas, quas dolauit Moyses, et duos cherubim aureos, sic et nobis Christianis donauit crucem et bonarum operationum imagines pingere et adorare, uenerari, et demonstrare opus  nostrum. Itaque hec ipsa, piissimi ac tranquillissimi domini et filii, predicta testimonia sanctorum Patrum transiuimus breuiter; sed et diuine Scripture Noui ueterisque Testamenti testatur historia de diuini cultus obseruatione, quod ad laudem Dei in ecclesiis in memoriam pie operationis Dei nutu constituta sunt secundum traditionem sanctorum Patrum; sed et de statu sacrarum imaginum etiam a diuine Scripture historia satis promulgata sunt, quemadmodum in huius apostolice suggestionis serie a Deo corroborate serenitati uestre potentie cum omni humilitate et sinceritate cordis studuimus intimare. Unde et quod in diuersis et probabilibus Patrum testimoniis qui ipsas sacras imagines statuerunt, subtiliter uideri potest, sicut in eorum  libris reperimus, uestre clementissime potentie fore studuimus intimandum, deprecantes cum magna cordis dilectione mansuetissimam uestram clementiam, et tanquam presentialiter humo prostratus, et uestris Deo directis uestigiis prouolutus, queso et coram Deo deposco et adiuro, ut easdem sacratissimas imagines in ipsa a Deo conseruata regia urbe et ceteris Grecie partibus in pristinum statum restituere et confirmare iubeatis, obseruantes traditionem huius sacrosancte nostre Romane Ecclesie, abiicientes ac respuentes iniquorum atque hereticorum calliditates, ut in huius nostre sancte catholice et apostolice ac irreprehensibilis Romane Ecclesie ulnis suscipiamini.




.


, , , [] ,

» , « , » , , ,« ,  , , . , , , . ,  , . , , , , , , , , . , , .  , , , , , , , [L., ] , , , [L., ,  , , , ] , , . , , , ,  , . , , . , , , , .  , , . , , . , , » [Ex., , siue ] , . , . , ,  . , , . , . , , , .« , , , , .  , » , .« , , » , , , « , , . » , « » ,  , .« , , . , , , , , . , , , , , [L. .  , etc. lat.], , , , , , , , ,  , . , . , , . , , , .  [. ] . , , , , , , , , , , ,  , , , . , , , » « , , , . , , »  « . , , , , , . , , . , , , . , , .  . , » .« , . , , , . , , , ,  , , » , , .« , . , , . , , , , . , , , , , ,  . , , , , . » [L. . . ] , . , « » , , ,« , . ,  , . , , , , . , , . , , , , , , . » ,  , . , , .« , , , , . , , , . ,  , [L. . ] . , . » , . , .« » .« », ,  .« , , » , , , .« » .« » , .« , , , , ,  , [L. ] . , , . , , , , , ,  , . , , , , , . , , , .  . , . , , , , , [ , , , ].  , , , , , [L. ], . , , , , . , . [. ].  , , , . , , , . , . , , [. ], , .  , , , . , , , , , . , . , , , ,  . , , » .« . , , . , . , . , , , , , , . , . , , .  , , , . , , , , , , , , , , , ,  , , , . , , . , , , , , , , , , . ,  . , , , . , , , , . , , , , .  , , , , . , . . , , , , . ,  , . , . , , [. . . . ] , . ,  , , , , , , , , , , , , [L. ] [L.  . . ].



EPISTOLA LuII. AD TARASIUM PATRIARCHAM. [1Kb]


 Dilecto fratri Tarasio patriarche Adrianus episcopus seruus seruorum Dei.

Pastoralibus curis quibus conuenit nos pascere populum Dei, et subtilissimis cogitationibus perpendentes quemadmodum predicationis uox sana a precone in omni tempore debeat predicari, et qualis in conuersatione debeat esse ut omnibus proximus compassione fiat et cunctis conuersatione insignis, quatenus et per piam miserationem ad se omnium infirmitates transferat, et ipse per summum respectum sui ad diuina transcendat, considerauimus uestre dilecte sanctitati sacra affari concordia et subtiliter uerbum manifestare. In synodicis confessionis uestre fidei, que apostolice sedi nostre directa sunt per Leonem reuerendissimum presbyterum uestrum,  inuenimus in eis in initio prime pagine, reuerentiam uestram ex laico ordine et imperatoria administratione ad sacrati gradus sublimatam esse fastigium. Et uehementer in his anima nostra mirata est. Et nisi uestram sinceram et orthodoxam fidem in predictis synodicis sacri symboli secundum ritum sanctarum sex uniuersalium synodorum, et de uenerabilibus imaginibus bene se inuenissemus habere, nullatenus auderemus huiuscemodi obaudire synodica. Sed quantum cor nostrum tristabatur de inepta ueteri ex nobis distantia, tanto confessionem et rectam fidem uestram anima nostra inueniens letata est. Inuenimus autem in predicta synodica epistola sanctitatis uestre, post plenitudinem fidei et confessionem sacri symboli et omnium sanctarum  sex synodorum, et de sacris ac uenerabilibus characteribus miraculum laude ac ueneratione dignissimum contineri: Quia et easdem sanctas sex synodos suscipio, cum omnibus regulis que iure ac diuinitus ab ipsis promulgate sunt. Inter quas continetur: In quibusdam uenerabilium imaginum picturis agnus digito precursoris exaratus ostenditur [demonstratus exaratur], qui in figuram preteriit [Gr. assumptus est] gratie, uerum nobis per legem preostendens agnum Christum Dominum nostrum. Ergo ueteres figuras et umbras, ut ueritatis indicia et presagia Ecclesie traditas amplectentes, gratiam proferimus et ueritatem, hanc ut plenitudinem legis suscipientes. Ut ergo perfectio etiam per colorum operationes in cunctorum uultibus depingatur agni  Christi Dei nostri qui tulit peccatum mundi, secundum humanitatem, characterem et imaginem hominis, pro ueteri agno depingi definimus, per ipsum Dei uerbi humilitatis celsitudinem considerantes , et ad memoriam in carne conuersationis, tam scilicet passionem eius quam salutarem mortem atque redemptionem que hinc est mundo effecta, manu quodammodo reducentes. Hoc testimonio orthodoxe fidei malignorum curiositatem et hereticorum garrulitatem uestrum repulit fraternum sacerdotium, quemadmodum et eorum maligna sollicitudo non est a nobis neque a gratia diuina recepta, sed instabilis in huiusmodi reputata, siquidem nobis succinctis lumbos mentis nostre confitetur etiam nostra catholica et apostolica Romana Ecclesia, consonans  et concordans aduersus hereticorum amentiam, a quibus etiam impugnata taliter disposuisse ostenditur. Quia ergo sanctas imagines Christi Dei nostri, qui secundum nos et pro nobis et propter nos incarnatus est iuxta humanum characterem, atque sancte intemerate et reuera Dei genitricis, nec non et sanctorum eius, uestra dilecta sanctitas colere atque adorare pollicita [sollicita] est, idcirco eius orthodoxum propositum, si quemadmodum cepit, perseuerauerit, modis omnibus collaudamus, et ut pastoralis cure sollicitudinem habentes consilium damus, ut orthodoxam fidem quam semel confessa est immutabilem seruet predicando pariter et docendo. Fundamentum enim aliud potest ponere nemo  preter id quod positum est, quod est Dominus iehsu . Ergo quisquis dilectionis Dei et proximi ac fidei que in ipso est firmamentum tenet, eumdem Iesum Christum Dei et hominis Filium apud se posuit fundamentum. Confitendum est enim quia, ubi Christus fundamentum est, bonorum etiam operum sequatur edificium. Ipsa uero per se ueritas dicit: Qui non intrat per ostium in ouile ouium, sed intrat aliunde, ille fur est et latro: qui autem intrat per ostium, pastor est ouium . Unde rursum idem Saluator ait: Ego sum ostium : ille ergo ad ouile intrat per ostium, qui intrat per Christum. Ipse autem per Christum intrat, qui de eodem conditore et liberatore humani generis ueritatem intelligens predicat et custodit, culmen regiminis ad officium portandi  oneris suscipit, non ad appetitum glorie transitorii honoris, cure quoque suscepti ouilis solerter inuigilat, ne oues Dei aut peruersi homines praua loquentes dilanient, aut maligni spiritus oblectamenta uitiorum suadentes deuastent. Certe beatum Iacob, qui pro uxoribus diu seruierat, dixisse meminimus: [a 1Kb] uiginti annis fui tecum; oues tue et capre steriles non fuerunt; arietes gregis tui non comedi, nec captum a bestia ostendi tibi. Ego damnum omne reddebam; quidquid furto perierat, a me exigebas; die noctuque estu urebar et gelu; fugiebat somnus ab oculis meis . Si igitur sic laborat et uigilat qui pascit oues Laban, quanto labori quantisque uigiliis debet intendere qui pascit oues Dei! Sed in his omnibus ipse uos instruat, qui propter nos homo factus  est, et qui dignatus est fieri quod fecit, ipse et caritatem sancti Spiritus sui ac amorem infundat in uos, et ab omni cura conseruet, et oculos uestre mentis aperiat, ut per cursum et agonem atque sollicitudinem uestre dilectionis, apostolicam nostram imitantis prisce orthodoxe fidei traditionem, in partibus piorum imperatorum nostrorum sacre ac uenerabiles icone secundum antiquum ordinem sistant, quatenus uestrum per hoc stabile permaneat sacerdotium. Porro post confessionem fidei uestre notum factum est nobis quod uestra uenerabilis sanctitas postulauerit ab orthodoxis ac zelatoribus et propugnatoribus ueritatis, piissimis uidelicet imperatoribus nostris, qui ad gloriam Dei facti sunt, quo fieret uniuersalis synodus; et repromiserint coram omni  Christiano populo suo supplicationi uestre pie annuentes, synodumque in regia urbe fieri definientes. Nos autem, quemadmodum et in ipsorum diua continebatur iussione, dilectos nobis et approbatos atque prudentes sacerdotes pro statu sacrarum imaginum, ut prisco illis in partibus ordine constituantur, cum magno desiderio et maximo gaudio destinauimus. Sed uestra sanctitas eisdem piissimis imperatoribus et triumphatoribus alacriter suggerat, ut in primis pseudosyllogus ille qui sine apostolica sede inordinate et insyllogistice [asyllogistice] factus est aduersus uenerabilium patrum traditionem contra diuinas  imagines, anathematizetur presentibus apocrisariis nostris, et omne zizanium eradicetur ab Ecclesia, et Domini nostri Iesu Christi sermo compleatur: Quia porte inferi non preualebunt aduersus eam; et rursus: Tu es Petrus, et super hanc petram edificabo Ecclesiam meam; et tibi dabo claues regni celorum. Et quecunque ligaueris super terram, erunt ligata et in celis; et quecunque solueris super terram, erunt soluta et in celis . Cuius sedes in omnem terrarum orbem primatum tenens refulget, et caput omnium Ecclesiarum Dei consistit. Unde idem beatus Petrus apostolus Domini precepto pascens Ecclesiam, nichil dissolutum dimisit, sed tenuit semper et retinet principatum. Cui si adherere cupit uestra sanctitas, et nostre apostolice sedis, que est caput omnium  Ecclesiarum Dei, sacram et orthodoxam formam incorrupte ac incontaminate ex profundo cordis et sinceritate mentis custodire studet, ut reuera orthodoxa et Dei cultrix consistens, hoc primum omnipotenti Deo offerat sacrificium, ut ex persona nostra predictorum piissimorum et Deo coronatorum magnorum imperatorum nostrorum sublimia uestigia obsecret, et ut in conspectu Dei per terribile illos adiuret iudicium, ut sacras imagines in ipsa Deo conseruanda et regia urbe et in omni loco in antiquum statum restituere et stabilire iubeant, conseruantes traditionem huius sacre ac sanctissime nostre Romane Ecclesie, et persequentes ac abominantes malignorum et hereticorum errorem per certamen uestrum et fidelem sollicitudinem. Si autem sacras ac uenerabiles  imagines illis in partibus non restituerint, consecrationem uestram recipere non audemus, et maxime si sectatus fueris eos qui non credunt ueritati. Quapropter cum summo labore ac amore fidei atque agone, in his omnibus indubitanter uestram uenerabilissimam sanctitatem conuenit sacras imagines Domini et saluatoris nostri Iesu Christi, et sancte ipsius genitricis semperque uirginis Marie. seu sanctorum apostolorum et omnium sanctorum prophetarum atque martyrum, simul et confessorum, illis in partibus in antiquo erigere statu, quatenus uno consensu digne propheticum canamus canticum, dicentes: Domine, saluos fac piissimos reges, et exaudi nos in die qua inuocauerimus te ; quia dilexerunt  decorem domus tue, et locum tabernaculi glorie tue . Dilectos autem nostros, Petrum scilicet archipresbyterum sancte nostre Romane Ecclesie, et Petrum monachum et presbyterum atque abbatem, qui missi sunt a nobis ad uestigia tranquillissimorum et piorum imperatorum, rogamus propter amorem sancti Petri apostolorum principis, et propter nos, omni benigna susceptione ac humanitate dignos apud uos iudicandos pariter et habendos, quatenus et in hoc magnas referre gratias ualeamus. Deus omnipotens dilectionem uestram, si stabiliter permanserit, conseruare annuat, et fructum qui tibi creditus est super mensuram abundantie  faciat abundare, atque in sempiterna transire gaudia iubeat. Deus te incolumem seruet, dilectissime frater.




, .


 , .

, , , , , , , , [L. ] ,  . , , , . . , , . [L. ,  , . . .] , . , , , , , [ . . . ] . ,  , . , [. ] , , . , , , , ,  , , . , , , , , , . , ,  , , , , , , , , , , , . » , .« , , . , ,  . » , , , .« » .« , . , , [L. ] , , , , , ,  , . , » [. ], , . , , , .« [Al. ] , ,  , , , , , , , , , . ,  , , , , , , . , , , , . , ,  , , » .« » , . agr , , .« ,  . , [. ], . , , , , , , , [1 8Kb] ,  , , , . .  , , , , , , , , , » « » , .« , , , , , , , . , , , , , , . , .





ADRIANI EPISTOLA METRICA AD CAROLUM REGEM, Que in antiquis exemplaribus codici canonum Adriani preponitur.
[Figure: [Pem] 29Kb]

Diuina fulgens doctrina sceptra precellit regni
Origo regum felix, semper genitura beata,
Molem perspicimus legis gratiam laudis habere.
Iusto gignitur rege Ecclesie alme defensor,
Nunquam enim uinci potest disciplina celestis,
Olim iam sumens paterni triumphans regni
Exemplum; quo deuota fides uictoria gaudet
Christo iuuante, ac beato clauigero Petro;
Cunctas aduersas gentes regalibus subdit plantis.
En radix beata instar contulit prole,
Leta Deum colere, legem semper amare diuinam,
Laudabilem seruare fidem, sanctamque defendere uitam,
Fautorem prorsus habens ianitorem in triumphis celi,
Ipsius freta uirtute uictrice persistit semper.
Lumen sequens doctrine fidei apostolice sedis,
In hanc sanctam sedem magnus rex Carolus splendet.
Omnibus per eum ditata bonis triumphat ubique,
Celeste semper in his habere meruit regnum.
Arma sumens diuina gentes calcauit superbas.
Reddidit prisca dona Ecclesie matri sue,
Urbesque magnas, fines simul et castra diuersa.
Langobardam ac Erulam uirtute diuina prostrauit gentem,
Ouans amplectitur fidem, quam suscepit ab auis.
Magna prosapia hec in toto rutilat mundo:
Altus, nobilis, nitens, regit diuersa regna.
Gaudens celer ad limina uenit apostolorum sospes.
Nimis laudibus hymnisque populo celebratur ab omni.
Obnixe pro se summum orare antistitem poscit,
Redimi sibi noxas a iuuentute commissas.
Exutus suffragiis almis spondebat lingua magistro
Genium seruare sancte Ecclesie in euo Romane,
Iustitias almi Petri sui protectoris tueri
Habilem ut superdonans in eius confessione libauit.
Ad hec Adrianus presul Christi predixit triumphos,
Dextera protegi diu diuina Petro comitante Pauloque.
Rompheam uictorie donantes, atque pro te dimicantes,
Illesus cum tuis uictor manebis, nempe per ipsos
Aditum petunt urbis Papie te ingredi uictorem.
Nefa perfidi regis calcabis Desiderii colla,
uires eius prosternens merges barathro profundi.
Septus Langobardorum regno, munus reddes tuum.
Pollicita sacra dona clauigeri aule Petri,
Amplius donans tibi uictoriam, simulque honorem.
Per secla regnare cum tuis hic, in futuroque soboli
A lege nunquam discede, hec obseruans statuta [a 1Kb] .





BULLA ADRIANI Qua confirmat partitionem Argentinensis diecesis in septem archidiaconatus, diuisionem redituum episcopi a reditibus capituli, et alia iura canonicorum eiusdem ecclesie, data die 4 Aprilis 784.


 Adrianus episcopus [a 1Kb] seruus seruorum Dei. Conuenit apostolico moderamini, pia religione pollentitibus beniuola compassione succurrere, ac poscentium iuri alacri deuotione impertiri assensum. Igitur omnibus sancte Dei Ecclesie fidelibus, presentibus scilicet ac futuris, notum esse uolumus, quia uenerabilis frater ac cepiscopus noster Argentoratensis Etho nomine, coram dilectissimo filio nostro, Carolo rege Francorum, nostro suggessit apostolatui, qualiter ipse pro alleuiando sui regiminis opere, consilio ac consensu sapientiorum tocius sue dioceseos, episcopatum Argentoratensem in septem archidiaconatus constituerit, atque hiis singulis singulos archidiacones bone uite ac bone conuersacionis in uice sua preposuerit, ut singuli cum suis archipresbiteris  uerbo ac exemplo precedendo, subditos in lege Dei utiliter instruerent, ac episcopalem curam, preter penitentium reconciliationem, omnimodis gererent, altaria concedendo, ecclesias iudiciali ordine cum sigillo episcopi claudendo, clericos ab officio diuino suspendendo, ac quecunque ipsi corrigere per se non ualerent, ad presentiam nominati Ethonis uel suorum successorum emendanda deferre deberent; nec in alicuius episcopi foret potestate aliquem de predictis fratribus de tali remouere dignitate, nisi forte, quod absit, talibus facinoribus innodarentur, quod iure canonico ab omni episcopali uicaria merito deponerentur. Preterea idem antistes nobis innotuit, qualiter omnes res episcopales a canonicorum prebenda sequestratas haberet, in quibus nulli episcoporum  quicquam liceret facere, nisi cum uoluntate  ac electione fratrum, Deo ibi famulantium; eis aliquem ex suis concanonicis preponere, qui die noctuque sollicitus res eorum sciret utiliter administrare, ac qui nullum fratrem sine iusta causa uellet disturbare, ac tali cum debita obedientia maximus honor ac reuerentia post episcopum ab omnibus exhiberentur, ac cuncta beneficia claustri, preter preposituras, sua dispensatione fratribus, prout quisque opus haberet, distribuerentur. Nullum tamen episcopo quasi ex debito de hac fratrum prepositura facere deberet seruicium, nisi quod sibi esset uoluntarium, preter sententias canonicas, quas in sinodo ad causas daret singulas. Pro supra dicti quoque Ethonis rogatu et dilectione dilectissimus filius noster Carolus de rebus episcopalibus, scilicet de moneta, theloneo, ac  aliis officiis ad se pertinentibus hoc constituit, ut quotienscunque hec ministeria mutarentur, pro salutis sue augmento septem libre, tres preposito, quatuor canonicis, in commune traderentur. Hanc ergo tam regis, quam fratris ac cepiscopi nostri dispensatoriam constitutionem propter humilem eorum petitionem, ratam esse confirmamus; ac ne presens episcopus, uel aliquis successorum suorum, nec aliqua persona potens uel impotens, manum deinceps audeat admittere, ac quicquam de supradictis infringere, uel fratribus subtrahere, auctoritate Dei ac beatorum apostolorum Petri et Pauli, ac nostri sub anathemate inhibemus. Scriptum per manum Zacarie sancte Romane sedis bibliothecarii. Actum Rome, in feria secunda Pasche, anno incarnationis  Domini [b 1Kb] 773, coram multis principibus, feliciter.



OCTAuI SAECULI AUCTORES ANNI INCERTI.



ISIDORUS PACENSIS.





NOTITIA HISTORICA IN ISIDORUM PACENSEM.


 Si quid aliud in rebus nostris et inter auctores nostros implicatum et obscurum est, id quod ad Isidorum Pacensem episcopum attinet haberi debet. Fuit quidem inter alios cognomines (septem non minus scriptores sic appellatos . Isidorus uulgo dictus Pacensis a Pace Lusitanie urbe , cui adhuc Mauris subiecte  antistes prefuit: cuius nomen presefert in codicibus mss. Complutensi et Oxomensi sic appellatum Chronicon quoddam, barbarum quid sonans ab inscriptione ipsa, nempe Epitoma imperatorum uel Arabum ephemeridis una cum Hispanie Chronico. Ita in editione unica, quam habemus, huius Chronici a Prudentio Sandoualio Pampilonensi episcopo, una cum Idatii, Sebastiani, Sampiri, et Pelagii, Hispanie episcoporum, aliis Chronicis, procurata.

Hec historia  incipit ab era 648 , siue anno 610, quo exstincto Phoca Heraclius imperium suscepit; pertingitque usque ad eram 792, siue annum Christianum 754, Constantini Copronymi imperii, non 10, uti editum est, sed 14. Alie epoche annorum Arabicorum et mundi, eadem in editione, non huic anno, sed superiori conueniunt 653: nempe annus mundi Eusebianus 5954, et Arabum, seu Hegyre, 136. Quod chronologicis relinquimus.

Hoc uero tempore scriptam fuisse hanc, ut auctor uocat, Epitomam, ex his illius uerbis patet: Fiunt igitur  ab exordio mundi usque in eram ceptam septingentesimam nonagesimam secundam, etc. Prius autem eodem sensu, quamuis obscuriore aliquantulum propter incorrectam lectionem ac stribiliginem styli, sententia, Aera 782 completa, atque incipiente iam tertia  Romanorum sexagesimus octauus  Constantinus Leonis filius post patrem imperio coronatur, regnans annis.  Tot  peractis a principio mundi usque in anno Constantini 10  peragente 5954 annum peragentem: hoc est, qui tunc currebat, opposuit annis peractis, barbaro, nempe suo, more. At que minus attendit uir cetera industrius, si quis alius inter historicos nostros, Ambrosius Morales, quem honoris causa semper nominamus, dum ad inferiorem etatem, hoc est ad Garsie regis tempora qui anno nongentesimo duodecimo Legione regnare cepit Isidorum hunc refert: Sebastia  noque Salmanticensi, alio eiusdem commatis historico, iuniorem facit. Nec mirum, cum reuera is Isidori hocce Chronicon quod Sandoualius publicauit eius nomine inscriptum nusquam uiderit. Attribuit quippe huius operis seu epitomes quedam Sebastiano nuper laudato Salmanticensi: quod qui attente obseruabunt non semel deprehendent.

Alias ea que in Chronico leguntur Sebastiani, pro Isidorianis laudat. Sepissime uero Roderici Toletani, aut Luce Tudensis, aut Rhasis Arabis aliorumue testimonio utitur, ea referens que in Chronico seu epitome Isidori nunc habemus: quod utique non leui culpe ei fuisset, si antiquiore et equali scriptore pretermisso, quatuor fere seculis iuniores historicos dicendo testimonio sisteret. Tandem aliqua, Isidorum laudans, memorat, que ab eius hac epitome disparuere  . Ioannes uaseus uidit certe Chronicon hocce, atque passim ex eo, que quidem edita habemus, refert  ; desinitque eo uti ubi id absoluitur. Decerpsit quoque inde quedam fragmenta ad Galliarum  res pertinentia Andreas Quercetanus, et primo uolumine Gallie Historicorum edidit, pag. 785, nempe ex Sandoualii editione. Rodericus certe Toletanus presul adeo usus fuit Isidori hac historia, ut integra passim exscribat inde capita  : cuius cum Isidorianis uerbis collatio haud parum sanandis Chronici huius uulneribus conducere poterit. Nec solum in Hispanie, sed et in Arabum historiam huius uerba transtulit, computo eius adherens, quod apud Isidorum, demptis scripture erroribus, exactissimum est, ut Petrus Marca iam laudatus obseruauit  . Exstant quidem in Hispania huius historie, seu epitomes Isidoriane aliquot mss. exempla.

Sandoualio, uti diximus, presto fuere codices duo  , alter Oxomensis ecclesie, absque auctoris nomine, alter Complutensis: quorum posterioris, atque item tertii iussu Francisci cardinalis Ximenii descripti ope, D. Iosephus Pellizerius regius chronographus, uir diligentissimus, exemplum quoddam suum se  correxisse alicubi ait  . Quartum uidit Petrus de Marca in bibliotheca Parisiensis Nauarre collegii, ut ipse refert Benearniensis Hist. lib. II, cap. 1. Fortasse et in Lusitaniam penetrarunt alii; cum Andreas Resendius in Antiquitatibus Lusitanis , Isidori Pacensis opuscula »horrido, parumque culto sermone, eaque imperfecta, et mendis senticosissimis scatentia circumferri,« de Pace urbe loquens adnotauerit. uereque ita est; cum auctorem hunc non minus propria et innata, quam ab exscriptoribus inflicta uulnera miserrime debilitauerint.

Cur ergo accuratiorem aliam et luculentiorem huius operis editionem inuident nobis ii qui otio et industria inter nostros ualent, habentque ad manus unde in publicum prosint, inutilia alia, aut quidem  non sic utilia, pretermittentes. Exspectari quidem hoc posset a laudato Pellizerio, amico nostro, qui potiori labore collationis et correctionis iam se esse functum ait ; aut a D. Gaspare Iuañez de Segouia marchione Acropolitano ; aut a D. Ioanne Luca Cortesio ciue meo, cum hec scribimus uno ex iudicibus qui in regia Matritensi curia criminibus uindicandis inuigilant: qui cum de harum antiquarum litterarum et Hispane totius historie sit callentissimus, optimosque codices mss. siue penes se, siue in amplissima et horum instructissima excellentissimi comitis de uilla-Umbrosa Castelle magni senatus presidis  bibliotheca ad manum habeat: si per negotia publica ei liceat, debebit utique, ut genio suo obsequatur, hec et alia uetustatis monumenta in publicum industria sua, hoc est, quam potest, integra et a mendis purgata, depromere   .

Et quidem Isidorianum hoc si quod aliud e nostris Chronicon, opera ista indiget, ut propriis tantum suis styli plagis fedum, quod erit sibi ipsi constare, in conspectum hominum iterum ueniat. Propriis tantum suis styli plagis diximus; cum ambigi nequeat tale e manu auctoris exiisse, »portentum potius quam Chronicon (ait Ioannes uaseus [, adeo prodigiose scribit, et Gothice potius quam Latine.« Quocum conuenit, uti audiuimus, Resendius, qui tamen barbaro auctoris sermoni superaddita ac foris uenientia agnoscit menda.

Sed quod de Isidori etate diximus, uerbis huius eiusdem operis confirmatum, preter Moralis iam laudati opinionem, in controuersiam forte uenire faciunt codices, qui Isidori Iuniori hanc epitomen ascriptam habent: quo ipso Iunioris titulo appellatur alias Isidorus Chronici alterius uniuersalis ab initio mundi scriptor, quem Hispalensem astruximus loco suo presulem exstitisse. Unde non tam hunc quam Pacensem   utriusque historie, tam uniuersalis quam particularis, auctorem fuisse sibi persuasere ii quibus Isidorus Cordubensis episcopus Hispalensi antiquior, atque idcirco dictus Senior, minus fuit notus. Quem incurrisse errorem eos qui generalem Historiam iussu Alphonsi regis X, cognomento Sapientis, composuere  ; atque item Ioannem Aegidium Zamorensem Franciscanum seculi XIu scriptorem  , qui Historiam istam generalem ducem erroris habuit, minus mirandum est, quam hoc eodem hesisse uado Pelagium Ouetensem episcopum, duodecimi seculi historicum; siquidem hic auctor est eius operis siue Chronici, ex uariis chronicis coagmentati et usque ad etatem suam continuati. Qui sane auctor in prefatione ita scribit: »Charissimi fratres, si Chronicam hanc quam aspicitis, bono (non dono, ut excusum est [ animo eam legeritis, inuenietis quomodo iunior Isidorus Pacensis  Ecclesie episcopus, sicut in ueteri Testamento et Nouo legit, et per Spiritum sanctum intellexit: ita ab Adam usque ad Ne; et usque ad Abraham, et Dauid; et usque ad aduentum nostri Redemptoris; et  de iudicibus, siue et de regibus in Isrel; et inde de Romanis regibus, siue imperatoribus, et de Wandalis, et Alanis, siue et Sueuis Hispanie regibus, sicut a maioribus et predecessoribus suis inquisiuit et audiuit plenissime scripsit.«

Quibus uerbis non tantum generale sancto Isidoro Hispalensi attributum ab exordio rerum Chronicon, sed et Wandalorum, Alanorum et Sueuorum historie eidem sanctissimo Hispalis presuli ascripte, Pacensi episcopo, seu iuniori Isidoro; adiudicantur. Quinimo cum particularis huius, de qua nunc agimus, Pacensis epitomes, tot inter chronographos, ex quibus systema suum historicum se confecisse Pelagius Ouetensis prodidit, nusquam meminerit; simile uero est quamdam partem generalis Chronici iam laudati fuisse ab eo hanc epitomem existimatam. Profecto quidem nec oculos nec mentem habent qui ab eodem pectore atque eodem calamo generale illud mundiale, ut ita dixerim, Chronicon, e nullo sermonis dehonestamento  turpe, sed bene Latinum, simulque barbarum hocce aliud, uix semi-Latinum, Pacensis Isidori nomine publicatum, deriuare potuisse, siue aliorum siue suis oculis credunt.

Huic errori proximus error est uulgaris typis facte Roderici Toletani historie. Hec enim fine libri II cum beato Isidoro, hoc est Hispalensi, Gothorum originis usque ad quintum annum Suinthile regis historiam ascripsisset; et sancto Hildefonso eorumdem Gothorum, Alanorum, Wandalorum et Sueuorum, a quinto Suinthile anno usque ad octauum decimum Reccesuinthi rerum gestarum continuationem: subiunxisse creditur: »Et Isidorus iunior, qui a principio mundi incipit Chronica, usque ad octauum decimum Recesuinthi annum fideliter prosecutus, et ad destructionem Hispanie per Arabes ipse scripsit.« Ita enim concluditur hic liber Roderici secundus in editionibus. Quod quidem glossema est, furcillisque hinc eiiciendum, idque a mss. libris abest: quod in ora Francofurtensis huius historie editionis in Hispanie  illustrate annotatur systemate; cum presertim Hispalensem scripsisse Chronicon ab initio rerum, non utique Gothorum tantum temporis, iam cum de eo egimus liquido ostensum fuerit; Isidori uero huius Pacensis operum nullo, ad que ipse refert se, nedum in hac epitome, qua de agimus, significetur ab illo usque primordio rerum historiam eum pertexuisse. Legerem plane libens Roderici testimonium istud inuerso parum ordine, ut constet sibi, et sustineri possit: »Et Isidorus iunior, quod a principio mundi incipit Chronicon, usque ad decimum octauum Recesuinthi annum fideliter prosecutum , et ad destructionem Hispanie per Arabes ipse scripsit. »Quod uerum est  .

Aeque, sed alia quidem uia, deerrasse mihi uidentur, qui tot Isidoros multiplicant, quot ferme opera huius nomine sciunt inscripta. In quorum numero habeo D. Iosephum Pellizerium chronographum regium, mihique, sine preiudicio tamen ueritatis, amicissimum   caput. Qui in obseruationibus ad Chronicon, quod superioribus annis primus edidit, existimabatque Dulcidii esse Salmanticensis episcopi , septem non minus agnoscit. Primum Isidorum  Cordubensem circa annum 400 ad libros quatuor Regum commentarii, et utriusque Testamenti allegoriarum auctorem. Hunc Pseudo-Dexter in duos diuisit  , Cordubensem utrumque episcopum, qui forte nullus usquam unquamue fuit, uti de quinti seculi scriptoribus loquentes suspicari nos diximus: Pellizeriusque Hispalensi est iniurius, qui Allegoriarum librum ei abiudicat.

Secundus eiusdem Isidorus est Hispalensis nuper laudatus, Etymologiarum scriptor. Tertius uero alius eiusdem sedis episcopus, eo iunior, idemque Cesaraugustanus antistes. Et huic quidem non tantum Chronicon Isidori nomine inscriptum, et ab exordio rerum usque ad Wambanis primum annum continuatum; sed et historiam Alanorum, Wandalorum atque Sueuorum Isidoro Hispalensi eque tribui solitam, adiudicat. In quo inflictam Hispalensi magno Isidoro alteram a Pellizerio iniuriam depulsauimus, dum de huius uiri sanctissimi rebus et libris commentaremur.  Eoque magis quod non alium nisi hunc Isidorum Ecclesia Hispalensis, nullumque Cesaraugustana in catalogis suorum episcoporum adnotatum habeant. Remittit quidem huius dicti sui probationes ad ordinem Gothorum Pellizerius: de quo nichil scripsit, neque eo loci, neque alibi; saltem Chronicon, de quo loquitur, id esse ait quod, tanquam si Isidori Pacensis esset, Pelagius Ouetensis episcopus centoni suo paulo ante laudato intexuit; ac Lucas Tudensis, tanquam si magni Isidori esset, continuauit, hoc initio conspicuum: Breuem temporum seriem per generationes et regna primus ex nostris Iulius Africanus, etc.; que quidem prefatio est ad Chronicon, non ipsum Chronici initium.

Quartus Pellizerii Isidorus ille est, qui Peccatorem sese appellans, collectionem epistolarum Decretalium et Conciliorum edidit. Sed neque hunc fuisse usquam forsan apud nos reuera huius operis auctorem, in Isidorianis quoque rebus adnotatum relinquimus. Quintus eiusdem Isidorus est Setabitanus episcopus   , cuius esse inquit librum De significatione nominum. Sed estne hic idem cum Allegoriarum libro, quem De nominibus legis et Euangeliorum Braulio appellat; an glossarium quod Isidori seu Isidorianarum glossarum adnotatur titulo? Ampliamus interim ab aliquo qui eius schedis utatur, docendi. Sane auctor huius Setabitani episcopi Luitprandus est ad annum 681, cui tamen ille collectionem Conciliorum attribuit. Mirorque Pellizerium in hoc homine constituendo, quod alias minime solet, Luitprando detulisse.

Sextus illi Isidorus Pacensis, de quo nunc sermo, qui scripsit Chronicon Arabum anno 754, quod uerissimum est. Septimus tandem Isidorus alter de Beia episcopus , quem semper hoc dignitatis nomine Ambrosius Morales passim huius historiam laudans appellare solet. Cuius esse ait Pellizerius Chronicon quod sic incipit: Sex diebus rerum  omnium creaturam formauit Deus: quasi hec non essent ex initio illius Chronici uerba, cuius prefationem  esse diximus illam antea, uti Chronici ab hoc diuersi principium, laudatam. Saltem hoc ultimum, duos nempe Isidoros eiusdem Pacis-Iulie episcopos fuisse, alterum epitomes imperatorum et Arabum, qua utimur, auctorem: iunioremque alterum qui hanc continuauerit, quaque nos caremus, ex indicio tantum Moralis notum, ut admittamus persuadet bona fides candidi huius historici; et quod is Arabum istum chronographum Isidorum non uidit, posteriorem uero in manibus semper habuit. Nec prior ille uiuens et scribens era 793 sub Constantino Leonis filio imperatore Orientis pertingere uita aut commentariis potuit ad Garsiam Legionis regem atque eram 940 siue annum 902. Si ergo Pseudo-Dextro ac Pellizerio aures dabimus, Isidori duo Cordubenses, duo Hispalenses, duo denique Pacenses erunt, scriptores omnes, ultra illum Setabitanum. Sed ego cras forte, ut in prouerbio est, hodie nichil credam.

Multiplicatione ista nunc afflicta, duplicique Isidoro,  Hispalensi altero, Pacensi altero, iunioreque isto respectu illius senioris contenti  , ad alia eiusdem Pacensis opera nos conferamus. Meminit ipse unius, duorumue, ab hac Epitome diuersorum, nempe alterius Epitome, siue epitome temporalis, ut ex his eius uerbis patet, cum de Orientalium Arabum duce Belgi, et Occidentalium ductore Humeia Abdelmelici filio, inter se preliis ageret. »Sed quia nequaquam, ait  , eam ignorat omnis Hispania: ideo illa minime recensere tam ystraica   bella ista decreuit historia; quia iam in alia epitoma, qualiter cuncta exstiterunt gesta, patenter et paginaliter manent nostro stylo conscripta.« Et postea  : »Quisquis ergo huius rei gesta cupit scire, ad singula ad Epitoma temporalia, quod dudum collegimus, cuncta reperiet enodata: ubi et prelia Maurorum aduersus cultum  dimicantium, cuncta reperiet scripta, et Hispanie bella eo tempore imminentia releget adnotata.« Ex quibus uidetur in hac eum historia prolixe et specialiter de Maurorum cum  Gothis, et inter seipsos preliis, tractasse.

Aliud ab hoc opus, uerba dierum seculi nuncupatum, significari ab eodem de Arabum adhuc mutuis cedibus agente his uerbis uidetur: »Reliqua uero gesta eorum, qualiter pugnando; et nonne hec scripta sunt in libro uerborum dierum seculi, quem Chronicis preteritis ad singula addere procurauimus?« Dicas paraleipomena, seu pretermissa quedam in superiorum etatum Chronicis hoc libro contineri. At habuerene ex duobus his aliquem, aut Morales qui toties Pacensi ea tribuit que in eius edita Epitome non leguntur; aut Ioannes Mariana, qui ex Isidoro eodem Pacensi constare ait  reges nostros a Reccaredo descendere, ac  postremum regum Gothorum Rodericum exstructum a Witiza parente eius prope Cordubam urbem palatium amplificasse? que duo etiam in Epitome frustra quesieris. Nil aliud respondebo, quam, ut rem acu tangere possis, exempla illa, quibus uterque  auctor olim fuit usus, consuli oportere. Hec autem de Isidoro Pacensi habuimus dicere.



ISIDORI PACENSIS CHRONICON.






DE HOC CHRONICO MARIANAE TESTIMONIUM.

 1. Tres Isidoros in Hispania fuisse nobiles cum primis communi uulgi, sed eruditorum opinione receptum est, Cordubensem, quem uixisse Trithemius ait sub Honorio, circiter salutis an. 420; Hispalensem, Gregorii Magni equalem; atque Pacensem, qui quo tempore uixit dubitatur. Cordubensis Senior cognomento uocatur. Iunioris appellatio duobus posterioribus antiquioris comparatione uulgo datur: Hispalensi frequentius. Cordubensis nichil scripsit, quod exstet; tametsi quedam illi Trithemius attribuit: Hispalensis multa, atque inter alia ab exordio mundi usque ad quintum annum Suinthile Gothorum regis summa breuitate Chronicon.

2. Isidorus Pacensis Chronicon alterum confecit, quod subiicimus; siquidem uasei sententia est pertinens usque ad eram 792, nempe primis captiuitatis annis confectum, eoque rudiori stylo, ut non Latine, sed alia potius lingua loqui uideatur; que res nos compulit nonnullis locis uoces aliquas immutare, ac  Latine reddere: quid non faceres, si aut arabice, aut uernacula Hispanorum lingua loqueretur? neque enim magis intelligatur: usque adeo inuersa pleraque et implicata sunt.

3. In plerisque sane antiquis exemplaribus sine auctoris nomine circumfertur, et Ambrosius Morales aliud Chronicon Isidori Pacensis nomine multis locis affert ab hoc longe diuersum, pertinens ad nongentesimum amplius salutis annum: unde id nactus dicere non habeo. uidi etiam prefationem ex Uxamensi  codice precipue auctoritatis descriptum, que multis Chronicis erat prefixa, in qua Isidori Pacensis Chronicon ab exordio mundi inchoare, et de Iudaicis regibus, Romanis imperatoribus, uandalis, Alanis, Hispanis regibus agere affirmatur. Que si uera sunt, Chronicon Isidori Pacensis multum ab hoc nostro discrepat: tametsi hoc magne auctoritatis et fidei haberi debet, quocunque tandem auctore, presertim Arabicis regibus explicandis; quam ob causam Rodericus Toletanus presul in Historia Arabum totum ferme expressit atque transtulit in suum opus; cuius diligentia adiuti sumus plerisque huius Chronici locis, qui uix intelligi poterant Latine explicandis.

4. Illud prudens lector considerabit, Isidorum Pacensem, seu quicunque alius huius Chronici auctor exstitit, Arabum annis computandis dupliciter aberrasse: primum, quoniam initium eius computationis ab anno Christi 618, nempe Heraclii imperii anno  septimo, sumpsit: quod illi cum multis aliis scriptoribus commune uitium est, aut ipse potius alios in errorem misit. Deinde, quod ex priori errore natum est, annos sequentes Arabum non satis exacte cum nostris comparauit. Et nescio tamen quo pacto idem ab era 718 ueram secutus rationem annorum usque ad finem libri cum nostra consentientem, atque adeo uerissimam, perduxit; certissimo argumento nos comparandis Arabum et Christi annis inter se haud quaquam aberrasse.





DE EODEM CHRONICO TESTIMONIUM ALTERUM.


 1. Parmi les auteurs d'Espane il n'y en a qu'un seul, qui est Isidorus Pacensis, ou bien Isidore euesque de Badaios. Ce bon personage uiuoit au mesme temps que les Mores firent leur entrée en Espagne, et dressa une Chronique de choses plus memorables de son temps, laquelle il adiousta comme un appendice et continuation à celle d'Isidore de Seuille, et la termina en l'année 754 de l'Incarnation, qu'il apparie  auec l'ere 792 et l'année 5954 ou 5950 du monde, suiuant les diuerses supputations. On ne peut donc auoir des instructions plus asseurées de l'estat du Christianisme sous les Sarasins enuahissans l'Espagne, que de celui qui estoit euesque de profession, et tesmoin oculaire de ce qui se passoit. Sandoual euesque de Pampelone a publié cet auteur l'an 1615, auec Sebastien de Salamanque, Sampirus et Pelagius, ayant aduerti les lecteurs qu'on trouue fort peu d'exemplaires en Espagne de ces uieux historiens, et que ceux qui restent sont tellement gastés, deffectueux, et corrompus, qu'à peine en peut-on recueillir un sens tolerable sans deuiner.

2. Cette corruption paroist plus grande en l'impression d'Isidore de Badaios, que i'ai conferée auec un exemplaire manuscrit, qui est en la bibliotheque du College de Nauarre à Paris, relié en mesme uolume auec le liure ms. de Roderic de Tolede. Par cette conference i'ai corrigé une bonne partie de cette  petite Chronique, et recueilli le sens ingenu de cet auteur: que Roderic en son histoire des Arabes, à suiui il y a pres de cinq cens ans, mais pourtant auec quelques fautes pour n'auoir entendu son langage, qui est incorrect, et un peu barbare, et sans lui auoir rendu ce qu'il deuoit, ayant dissimulé son nom.

3. La supputation des temps est fort exacte, dans  cette Chronique, quoique certaines erreurs aisées à corriger s'y soient glissees par la faute des copistes. Elle est distinguée par Eres, par les années des empereurs de Constantinople, par les années arabesques, et par celles des califes de Damas. Il prend le commencement des années arabesques ou de l'Egire de Mahomet en l'ere 646, l'année septiesme de l'empereur Heraclius, en la quelle il escrit que Mahomet ayant uaincu l'eslite des forces romaines commandées par Theodore, frere d'Heraclius, se rendit maistre de l'Arabie, Syrie, et Mesopotamie, et qu'il establit le siege du royaume des Arabes en la uille de Damas capitale de Syrie. Neantmoins il n'est pas d'accord en ce point de l'Egire, auec Estienne mathematicien d'Alexandrie. Car celuici la met en l'année douziesme de l'empereur Heraclius, c'est a dire, en l'année 622, selon le rapport de Constantin Porphyrogennete empereur; qui est le calcul ordinairement suiui par les anciens historiens.





[CHRONICON.]


INCIPIT EPITOME IMPERATORUM, uEL ARABUM EPHEMERIDES, ATQUE HISPANIAE CHRONOGRAPHIA SUB UNO uOLUMINE COLLECTA.

 1. Aera 649 [a 1Kb] , Romanorum 57, Heraclius imperio coronatus reg. an. 30 [b 1Kb] peractis a principio mundi annis 5838 [c 1Kb] . Hic ob amorem Flauie nobilissime uirginis illi apud Africam ante sumptum imperium desponsate, et iussu Phoce principis ex Libye finibus Constantinopolim deportate, rebellionem aduersus Phocam cum Nichita magistro militie moliens, contra rempublicam consilio definito Heraclius equoreo, Nichita terrestri exercitu adunato tali inuicem definiunt pacto, ut quisquis eorum primus Constantinopolim aduentaret, in loco coronatus digne frueretur imperio. Sed Heraclius ab Africa nauali ascendens collegio, ad Regiam usque ocius peruenit nauigando. Quem aliquantulum obsistentem in bello Phocam Byzantii captum flammigero feriunt gladio. Qui  mox ut eum perspicit iugulatum, illico imperio sublimatur. Nichita uero eremi deserta penetrando, Aegyptum, Syriam, Arabiam, Iudeam, et Mesopotamiam aggressus est, Persas acriter insequendo, et supranominatas prouincias imperiali dominatui restaurando. Sed Perse suis a sedibus prosilientes, confidentes ex uirtute et numero iterum sibi uicinas prouincias stimulant, reformando: filiusque Cosdre regis Persarum, patrem [d 1Kb] tumultualiter effugiendo, principi se dedit Romano, spondens omnem Persidem uiuide [e 1Kb] tradere iam dicto Augusto: sed Heraclius exercitu adunato cum omni manu ferrea Persidem proficiscitur insequendo. Tunc [f 1Kb] Cosdroas tali certioratus nuntio, cum cuncto Persarum collegio obuius exstitit resistendo. Denique ubi Heraclius cum Cosdroa  [g 1Kb] , utrique frementes, uno se applicant pago; hoc pari definiunt uerbo, ut ad singulare certamen electi ex utroque exercitu belligeri deueniant duo, ut in ipsis experiantur presagando quidquid in eius pugne euentu prospexerint de toto bello secernendo: sic sub diuo definiunt: quorum belligerum animo uel consilio statuunt proprio, ut quidquid, ut diximus, prouentus fortune per eorum ostenderit gladios, hoc redundet in socios: qualiter ex ipsorum omnino teneretur auspicio, ut regalia sine cunctatione uictori illico mitterent uicissim colla sub iugo.

2. Sed Cosdroas more Philistinorum superbiens [h 1Kb] spurium quemdam tanquam alterum Goliam educit in prelio. Territi omnes Heraclii bellatores pedem  subtrahunt retro. Tunc Heraclius de Domini confidens  auxilio, super eum descendens, uno hostem perimit iaculo: sicque Persarum irrupto diffugio, usque ad Susam urbem, que caput et culmen eorum est, peruenit feriendo. At tunc Cosdre regno destructo, et imperiali dominatui tradito, populus non Deo, sed ipsi Heraclio honorem reddendo, et ille hoc aucte [i 1Kb] receptando, Romam peruenit repedando. Denique exercitu digne remunerato, thronum ascendit gloriose triumphando. Tunc in somnis de re huiusmodi multa ei uenire [i 1Kb] ferunt ex monito: et ut [k 1Kb] a muribus eremi immisericorditer uastaretur, et per stellarum cursum astrologico premoneretur indicio. Hic Heraclius, ut prefati sumus, Persas rebellantes edomuit: imperiales patrias belligerando reformauit. Seductus a laudibus populi, non Deo, sed sibi, ut  ferunt, honorem uictorie exaggerando, increpationem per uisum non modicam grauiter presagando crebro expauit.

3. Huius temporibus in era 653, anno imperii eius quarto, Sclaui Greciam occupant. Saraceni in era 656, anno imperii Heraclii septimo, Syriam, Arabiam et Mesopotamiam furtim magis quam uirtute, Mahomet [l 1Kb] eorum ductore rebellia adhortante, sibi uindicant [m 1Kb] : atque non tantum publicis irruptionibus, quantum clanculis incursationibus perseuerando uicinas prouincias [n 1Kb] uastant: sicque eo modo, arte fraudeque, non uirtute, cunctas adiacentes imperii ciuitates stimulant: et postmodum iugum a ceruice excutientes, aperte rebellant. Qui et in era 656, anno imperii Heraclii 7, regnum inuadunt, quod  crebro et uario euentu belligerantes fortiter uindicant: sicque multis preliis dimicante contra eos Theodoro Heraclii Augusti germano, monitu fratris presagationem murium reminiscentis, ad multiplicandas et colligendas in bellum gentes discedit a prelio: sed quotidie eorum incrasante iugulo [o 1Kb] , ita in Romanis legionibus irruit timor, ut apud Gabatham oppidum commisso belligero, exercitus funditus lesus, et Theodorus necatus migraret e seculo. Tunc Saraceni de tanta nobilium Romanorum strage firmiter certi, metu excuso, apud Damascum splendidissimam Syrie urbem conscendunt in regno.

4. Expleto uero Mahomet decimo anno, Abubacar [p 1Kb] de eius tribu succedit in solio, non modicas et ipse irruptiones in Romanorum fines et Persarum  molitus. Igitur, ut iam fati simus, in era 653, anno  imperii Heraclii quarto, Arabes tyrannizant: et in era 656, Theodorum Augusti germanum aggressi, pene per decem annos preliis fatigatum, postremo in bello diffusum exsuperant; sicque resistentem acriter necant: regnumque apud Damascum propheta eorum Mahomet innitente, excusso iam Romani nominis metu, publice collocant. Post cuius Mahomet decem regni expletos annos in era 666, anno imperii Heraclii 17, iam dictum Abubacar de tribu ipsa in loco prioris subrogant, Persidemque sub imperio Romano derelictam Arabes gladio feriunt [a 1Kb] : sicque triennio pene belligerantes potentialiter regnant.

5. Huius Heraclii temporibus, in era 669, anno imperii sui 20, Arabum incipiente 14, uite termino, expleto triennio, Abubacar dato, Amer [b 1Kb] dereliquit  in solio. Sicque Amer gubernacula prioris suscipiens omnia, populo decem per annos rigidus mansit in regno. Hic Alexandriam antiquissimam ac florentissimam ciuitatem metropolim Aegypti iugo subiecit censuario. Qui cum de omnibus partibus, Orientis scilicet et Occidentis, triumphum uictorie deportaret tam in terrestri quam in equoreo prelio, a quodam seruo orationi instans uerberatus est gladio. Tunc uite terminum dedit, expleto, ut diximus, decimo anno.

6. Huius Heraclii temporibus Sisebutus in era 650, anno imperii supradicti secundo, Saracenis adhuc consistentibus sub Romanorum tributo, Hiberiam ut uir sapiens et nimium litterature deditus retemptat annos per octo. Hic per Hispaniam urbes  Romanas subiugat: Iudeos ad Christi fidem ui conuocat. uenerabilem Helladium Toletane sedis urbis regie metropolitanum episcopum sanctitatis preconio prefulgentem Ecclesia clamitat. Isidorum Hispalensem metropolitanum pontificem, clarum doctorem Hispania celebrat: qui anno septimo suprafati principis Sisebuti contra Acephalorum heresim magna auctoritate Hispali in secretario sancte Hierusalem concilium agitat: atque per ueridica doctorum testimonia Syrum quemdam Acephalorum episcopum, suprafatam heresim uindicantem exsuperat, et uera concilii asserta confirmans, eius eloquentia damnat, atque a pristino errore prefatum pontificem diu insequendo perpetualiter liberat.

7. Reccaredo denique huic Sisebuto succedente in  solio, dum per tres menses solummodo regnat, huius uite breuitas nichil dignum prenotat.

8. Huius Heraclii temporibus Suintila in era 659, anno imperii eius decimo, Arabum quarto regnante in eis Mahomet, digne gubernacula in regno Gothorum suscepit sceptra, decem annis regnans. Hic ceptum bellum cum Romanis peregit, celerique uictoria totius Hispanie monarchiam obtinuit.

9. Huius Heraclii temporibus, Sisenandus in era 669, anno imperii eius uigesimo, Arabum 14, regnante  in eis Omar, anno pene expleto, per tyrannidem regno Gothorum inuaso, quinquennio regali locatus est solio: qui anno regni sui tertio sexagies sexies Toleti, Gallie et Hispanie episcopis aggregatis cum absentium uicariis, uel palatii senioribus in ecclesia sancte Leocadie uirginis et martyris Christi; post priorem Reccaredum Gothorum regem, constante adhuc Hispalensi Isidoro episcopo uel in multis iam libris fulgente mirifice, de diuersis causis concilium celebrauit. Huic sancte synodo inter ceteros Braulio Cesaraugustanus episcopus interfuit [c 1Kb] , cuius eloquentiam Romam, urbium mater et domina, postmodum per epistolare eloquium satis est mirata.

10. Huius Heraclii temporibus Chintila [d 1Kb] in era 674, anno imperii eius 25, Arabum 18 [e 1Kb] , regnante in  eis Omar, anno quinto iam plene [f 1Kb] expleto, atque incipiente iam sexto, Gothis preficitur, reg. ann. 4 [g 1Kb] . Hic concilium Toletanum uiginti quatuor episcoporum habitum agitat: ubi non solum de rebus mundanis, uerum etiam de diuinis, multa ignaris mentibus infundendo illuminat. Quanta uero sanctorum congregatio a uicariis episcoporum consedentibus, uel a senioribus palatii, qui interesse digni habiti fuerunt concilium perlustrantibus aggregata in ecclesia sancte Leocadie uirginis et martyris Christi, exstitit, liber Canonum indicat. In hac synodo Braulio Cesaraugustanus episcopus pre ceteris episcopis excellit, atque piam doctrinam Christianis mentibus decenter infundit, cuius et opuscula nunc usque Ecclesia relegit.

 11. Huius Heraclii temporibus in era 688, anno imperii eius 29, Arabum 23, regnante in eis Omar anno 10, Tulgas bone indolis et radicis Gothorum, regno suscepto principatur ann. 2.

12. Aera 679, Romanorum 58, Constantinus Heraclii filius imperio coronatur, regnans annis 6, peractis a principio mundi annis 5843. Huius temporibus in era 680, anno imperii eius primo, Arabum 25, Othomam sue gentis administrationem suscepit ann. 12, qui iam secundi anni gubernacula prorogans Libyam, Marmoricham et Pentapolim, Gazaniam quoque, uel Aetyopiam que supra Aegyptum in eremi adiacent plagis, Saracenorum sociauit regimini, et ditioni subiecit: plurimasque ciuitates Persarum tributarias fecit: postremo tumultu suorum  occiditur, regnans ann. 12.

13. Huius temporibus, in era 680, anno imperii Constantini primo, Arabum 25, regnante in eis Othomam anno secundo, Chindasuinthus per tyrannidem regnum Gothorum inuasum Hiberie triumphabiliter principatur [h 1Kb] , demoliens Gothos, sexque per annos regnat. Hic in Toletana urbe synodale decretum 30 episcoporum cum omni clero uel uicariis eorum episcoporum quos languor uel inopia presentes fore non fecit, atque palatinum collegium, qui electione  collegii interesse meruerunt, mirifice anno regni sui quinto indicit celebrandum, discurrentibus tantum notariis quos ad recitandum uel ad excipiendum ordo requirit. Hic Taionem Cesaraugustanum episcopum, ordinis litterature satis imbutum, et amicum Scripturarum, Romam ad suam petitionem pro residuis libris Moralium naualiter porrigit destinatum. Qui cum a papa Romensi de die in diem differretur in longum, quasi in armario Romane Ecclesie pre multitudine quesitum, facile nequaquam reperirent libellum, Dominum, pernoctans, et eius misericordiam ad uestigia beati Petri apostolorum principis deposcens, ei scrinium in quo tegebatur, ab angelo manu est ostensum. Quo mox ut se papa preuidit reprehensum, cum nimia ueneratione ei adiutoria  tribuit ad conscribendum, et Hispanis per eum transmittit ad relegendum; quia tunc ex beati Iob libris expositum retemptabant solum quod per beatum Leandrum Hispalensem episcopum fuerat aduectum, et olim honorifice deportatum. Requisitus uero et coniuratus Taio episcopus a papa Romano, quomodo ei tam ueridice fuisset librorum illorum locus ostensus, hoc illi post nimiam deprecationem cum nimia alacritate est fassus, quod quadam nocte se ab ostiariis ecclesie beati Petri apostoli expetiit esse excubium: atque ubi hoc reperit impetratum, subito ad noctis medium, cum se nimis lamentis ante beati Petri apostoli loculum deprecando faceret cernuum: luce celitus emissa, ita ab inenarrabili lumine tota ecclesia exstitit perlustrata, ut nec modicum relucerent  ecclesie candelabra: simulque cum ipso lumine una cum uocibus psallentium et lampadibus relampantium introiere sanctorum agmina. Denique ubi horrore [a 1Kb] nimio exstitit territus, oratione ab eis completa, paulatim ex illa sanctorum curia duo dealbati senes gressum in eam partem qua episcopus in oratione degebat, ceperunt dare prependulum. At ubi eum repererunt pene iam mortuum, dulciter salutatum reduxerunt ad proprium sensum. Cumque ab eis interrogaretur, quam ob causam tam grande exstaret fatigium [b 1Kb] uel cur ab Occidente properans tam longum peteret nauigerium [c 1Kb] : hoc et hoc ab eo quasi inscii relatum auscultabant opere pretium. Tum ille multis eloquiis consolato, ei opportunum ubi ipsi libri latebant ostenderunt loculum. Igitur  sancti illi requisiti que esset sanctorum illa caterua, eos tam claro cum lumine comitantium, responderunt dicentes, Petrum esse Christi apostolum, simulque et Paulum, inuicem se manu tenentes cum omnibus successoribus ecclesie in illo loco requiescentibus. Porro ubi et ipsi requisiti fuerunt, qui domini essent qui cum eo tam mirabile habebant colloquium, unus ex illis respondit, se esse Gregorium, cuius et ipse desiderabat cernere librum, et ideo aduenire [d 1Kb] ut eius remuneraret tam uastum fatigium,  et auctum redderet longissimum desiderium. Tunc interrogatus si tandem in illa sancta multitudine adesset sapiens Augustinus, eo quod ita libros eius sicut et ipsius sancti Gregorii semper ab ipsis cunabulis [e 1Kb] amasset legere satis perauidus: hoc solummodo respondisse fertur: uir ille clarissimus et omnium exspectatione gratissimus Augustinus quem queris, altior a nobis eum continet locus. Certe ubi ad eorum pedes cepit proruere: citius ab oculis eius, ostiariis et ipsis territis, simul cum luce euanuit uir ille sanctissimus. Unde ab eo die cunctis in eadem apostolorum sede uenerabilis Taio exstitit gloriosus, qui ante despicabatur ut ignauus.

14. Aera 684, Romanorum quinquagesimus nonus Constans Constantini filius imperio coronatur, regnans  ann. 27, peractis a principio mundi annis 5870. Hic cum Arabibus nauali prelio acriter dimicauit: qui postmodum apud Syracusam, Sicilie inclytam urbem, coniuratione peremptus est, peractis 27 imperii sui annis. Huius imperio sole medio die obscurato celum stellas prodit.

15. Huius temporibus, in era 686, anno regni Saracenorum 30, regnante in eis Othomam [f 1Kb] anno 7, Chindasuinthus Recesuinthum, licet flagitiosum, tamen bene monitum [g 1Kb] , filium suum regno Gothorum proponit, regnans annis 24. Hic crebra concilia egit, clarente Eugenio urbis regie metropolitano episcopo Toleto pio, 46 episcoporum cum infinito clero uel uicariis desistentium, atque officium dignissimum palatinum in unum in basilica pretoriensi sanctorum  Petri et Pauli apostolorum excellenter recolligit, et non solum de mundanis actibus, uerum etiam de sancte Trinitatis mysterio ignorantes animas instruit. Huius temporibus eclipsis solis, stellas in meridie uisentibus omnibus, Hispaniam territat: atque incursationem uasconum non cum modico exercitus damno prospectat.

16. Huius temporibus in era 690, anno Arabum 35, Moabia predecessoris sortitus est sedem, regnans in ea annis 25; sed quinque ex eis annis cum suis bella ciuilia gessit, uiginti uero omni plebe Ismelitarum obediente, summa cum felicitate peregit. Aduersus quem Constans Augustus mille et amplius lembos aggregans, infeliciter decertauit, et uix cum paucis equorabiliter aufugiens, lapsus euasit.  Per ducem quoque nomine Abdalla, qui dudum in peracto certamine ducatum tenebat, in Occidente prospera multa peracta sunt, Tripolim uenit: Cidamum quoque et Elemptim bellando aggressus est: et post multas desolationes effectas, uel diuersas patrias uictas, atque prouincias uastas edomitas, siue plurimas cateruas in fide acceptas, adhuc sanguinem sitiens, Africam aduentauit cum omnibus preliatorum phalangibus. Preparato igitur certamine illico in fugam Maurorum est acies uersa, et omnis  decor [a 1Kb] Africe cum Gregorio comite usque ad inter necionem deleta est. Abdalla quoque onustus beneficio largo cum omnibus suis cohortibus remeando Aegyptum peruenit, Moabia peragente decimum regni sui annum. Qui Moabia centum millia uirorum ad obsequendum, uel Constantinopolim pergendum, filio tradidit. Quam cum per omne uernum tempus obsidione cingerent [b 1Kb] , et famis ac pestilentie laborem non tolerarent, relicta urbe, plurima oppida capientes, onusti preda Damascum ad [c 1Kb] regem a quo directi fuerant salutifere post biennium reuiserunt. Expletis ergo Moabia principatus sui annis 20 et quos ciuiliter uixit 5, humane nature debitum soluit.

17. Aera 711, Romanorum sexagesimus Constantinus  Constantis filius imperio coronatur, reg. an. 15, peractis a principio mundi 5885. Hic apud Syracusam audiens seditione suorum occisum patrem, cum classe qua potuit Palatium petit, et thronum glorie triumphando conscendit.

18. Huius temporibus in era 716, anno imperii eius quinto, Arabum 61, Yzit natus Moabie obtinuit regiminis locum annis iocundissimus tribus, et regni eius cunctis sue patrie subditis nationibus uir nimium gratissime habitus: qui nullam unquam  sibi regalis fastigii causa gloriam appetiuit, sed communiter cum omnibus ciuiliter uixit. Hic impleto triennio Moabiam prolem successorem reliquit, paternis moribus similem: qui ut ad fastigium regni peruenit tertiam tributi omnibus  condonauit: qui Moabia dimidium anni in regno manens ab hac luce discessit.

19. Huius temporibus in era 716, anno imperii eius incipiente sexto, Arabum 62, Moabia iuniore mortuo, cunctorum Arabum exercitus pene per quatuor annos in duos principes bifarie est diuisus: quorum tantus manet conflictus, ut innumerabiles cateruas utrorumque deuorauerit gladius. Tunc imperatori per nouem annos ab uno ex illis nomine Moroan [d 1Kb] , ut ei adiutoria militum opitularetur, aut ne impediretur, pro unoquoque die probati auri integri ponderis mille solidorum est numerus exsolutus, et mula Arabica cum lectiserica uestiaria singulis diebus causa pacis, ne prepediretur, simul cum polla [e 1Kb] decora, cuncta supra nominata sunt attributa,  atque omnis retroactorum temporum exstitit captiuitas relaxata, quecunque olim fuerat captiuata.

20. Huius temporibus in era 720, anno imperii eius decimo, Arabum sexagesimo sexto, Abdamelic apice regni assumpto regnat ann. 20. Hic emulum patris persequens apud Maccam, Abrahe ut ipsi autumant domum inter Ur Chaldeorum et Carrhas Mesopotamie per ducem missum interfecit, et sapientissimo more ciuilia bella preliando recomprimit.

24. Huius temporibus, in era 712 [f 1Kb] , anno imperii  eius primo, Arabum 57, Moabie regni 23, Wamba Gothis prefectus regnat annis 8. Qui iam in suprafata era anni tertii sceptra regia meditans ciuitatem Toleti mire et eleganti labore renouat, quam et opere sculptorio uersificando pertitulans, hec in portarum aditu epigrammata stylo ferreo in nitido lucidoque marmore exarat:

Erexit factore Deo rex inclytus urbem
Wamba sue celebrem protendens gentis honorem.
In memoriis quoque martyrum, quas super easdem portarum turriculas titulauit, hec similiter exarauit.

uos sancti Domini, quorum hic presentia fulget,
Hanc urbem et plebem solito seruate [g 1Kb] fauore.

22. Hic anno regni sui quarto, in era 713, in Toletana urbe in beate matris Domini Marie uirginis  sedis atrio in secretario post transactos octo et decem perturbationum et diuersarum cladium annos, ad instar mulieris illius in Euangelio curue concilium salutis parat, atque omnes Hispanie Gallieque episcopos synodaliter aggregat, cum quibus et tempora absque conciliis [h 1Kb] pretereuntia satis deplorat. In hoc uero consolationem cum tantimodis uiris receptat,  prenitente tunc sanctissimo Hildefonso, melliflue ore aureo in libris diuersis eloquente, atque de uirginitate nostre domine Marie semper uirginis nitido politoque eloquio, ordine synonyme perflorente, ut anchora fidei eius tempore in omni sua Ecclesia insidente, libellis ab eo editis et per Iberiam discursatis, ut uere a magnis conciliis fidelium lectitantium recreate sunt mentes, atque a riuulis doctrinarum  eo in tempore magnopere consolati sunt pusillanimes.

23. Huius in tempore in era 718, anno imperii eius septimo, Arabum 62, bifarie Abdalla et Moroan pro regno incipientibus preliari, Gothorum Eruigius consecratus in regno regnat ann. 7. Cuius in tempore fames ualida Hispaniam depopulatur. Hic anno primo concilium duodecimum Toletanum in era 719 triginta quinque episcoporum cum inestimabili clero uel Christianorum collegio splendidissime colligit. In cuius tempore Iulianus episcopus ex traduce Iudeorum, ut flores rosarum de inter uepres spinarum productus, omnibus mundi partibus in doctrina Christi manet preclarus, qui etiam a parentibus Christianis progenitus splendide in omni prudentia Toleto manet edoctus, ubi et postmodum in episcopatu exstitit decoratus.

 24. Aera 726, Romanorum 61 Iustinianus imperio coronatur. Regnauit ante deiectionem annis 10, peractis a principio mundi annis 5895. Huius temporibus in era 726, anno imperii eius primo, Arabum 70, Abdamelic [i 1Kb] apicem fastigii quatuor per annos iam regnando retemptat.

25. Huius tempore in era 726, anno imperii eius primo, Arabum 70, regnante Abdamelic anno quinto, Egica ad tutelam regni Gothorum primum et summum  obtinet principatum: regnat annos 15. Hic Gothos acerua morte persequitur: plaga insuper inguinalis huius tempore immisericorditer illabitur. Concilium anno eius primo in era 726 apud urbem Toletanam in ecclesia pretoriensi sanctorum apostolorum Petri et Pauli omnibus Hispanie et Gallie pontificibus aggregatis, beate memorie Iuliano doctore clarente, sub sexagenario episcoporum numero, uel multiplici Christianorum collegio, clero, atque omni uulgali [a 1Kb] in circuitu feruentium populo, celebrat. In quo pro diuersis causis, uel pro absolutione iuramenti quod prefato principi Eruigio noxiabiliter reddiderat, synodum ut exsolueretur expostulat.

26. Eius in tempore librum de tribus substantiis, quem dudum Romam sanctissimus Iulianus urbis  regie metropolitanus episcopus miserat, et minus caute tractando papa Romanus arcendum indixerat, ob id quod uoluntas genuit uoluntatem, ante biennium tandem scripserat ueridicis testimoniis, in hoc concilio ad exactionem prefati principis Iulianus episcopus per oracula maiorum ea que Romam transmiserat uera esse confirmans apologeticum facit; et Romam per suos legatos ecclesiasticos uiros presbyterum, diaconem, et subdiaconem eruditissimos, [b 1Kb] in omnibus et per omnia diuinis Scripturis imbutos, iterum cum uersibus acclamatoriis secundum quod et olim transmiserat de laude imperatoris mittit: quod Roma digne et pie recipit, et cunctis legendum indicit: atque summo imperatori satis acclamando:  Laus tua, Deus, in fines terre, cognitum facit. Qui et rescriptum domno Iuliano per suprafatos legatos satis cum gratiarum actione honorifice remittit, et omnia quecunque scripsit iusta et pia esse depromit.

27. Aera 736, Romanorum 62 per tyrannidem Leo imperio coronatur, regnans tumultuose annis tribus, peractis a principio mundi annis 5898. Hic tumultualiter Iustiniano deiecto, eius se sublimat imperio.

28. Huius temporibus, in era septingentesima trigesima sexta, septima et octaua, anno imperii eius primo, secundo, et tertio, Arabum 79, 80 et 81, Abdamelic regnans peregit tertium decimum, quartum decimum et decimum quintum annum.

 29. Huius temporibus, in era 736, anno imperii Leonis primo, Arabum 80, Abdamelic 13 [c 1Kb] , Egica in consortio regni Witizanem filium sibi heredem faciens Gothorum regnum retemptat. Hic patris succedens in solio quanquam petulanter, clementissimus tamen quindecim per annos exstat in regno: qui non solum eos quos pater damnauerat, ad gratiam recipit tentos exsilio, uerum etiam clientulos [d 1Kb] manet in restaurando: nam quos ille graui oppresserat iugo,  pristino iste reducebat in gaudio; et quos ille a proprio abdicauerat solo, iste pie [e 1Kb] reformans reparabat ex dono: sicque conuocatis cunctis, postremo cautiones quas parens more subtraxerat subdolo [f 1Kb] , iste in conspectu omnium digno cremauit incendio: et non solum innoxios [g 1Kb] reddidit, si uellent, ab insolubili uinculo, uerum etiam rebus propriis redditis, et olim iam fisco mancipatis, palatino restaurat officio. Per idem tempus Felix urbis regie Toletane sedis episcopus, grauitatis et prudentie excellentia nimia pollet, et concilia satis preclara etiam adhuc cum ambobus principibus agit.

30. Aera 838, Romanorum 63 Apsimarus imperio coronatur, regnans annis septem, peractis a principio mundi annis 5905. Huius temporibus in era 738,  anno imperii eius primo, Arabum 72, simulque et tertio cepto, regnante Abdamelic ann. 17 [h 1Kb] , Witiza decrepito iam patre pariter regnat: qui in era 739 suprafate cladis non ferentes exitium, per Hispaniam e palatio uagitant, qua de causa propria morte decesso iam patre, florentissime suprafatos per annos regnum retemptat, atque omnis Hispania gaudio nimio freta alacriter letatur. Per idem tempus Gundericus urbis regie Toletane sedis metropolitanus episcopus sanctimonie dono illustris habetur, et in multis mirabilibus auctor celebratur.

31. Aera 745, Romanorum 64, qui et 61, Iustinianus copia et uirtute Gazarum auxiliatus imperio restauratur, regnans iterum annis decem, peractis a principio mundi annis 5915.

 32. Huius temporibus in era supra dicta, anno imperii eius primo, Arabum 89, apud Arabes Ulit regnum retemptat. In Hispaniis uero quinto decimo anno Witiza perseuerat in regno.

33. Huius temporibus, in era 748, anno imperii Iustiniani tertio, Arabum 91, Ulit sceptra regni Saracenorum, secundum quod exposuerat pater eius, quatuor per annos belligerando gentes iam regno aucto [i 1Kb] multis honoribus preditus triumphat per annos nouem. uir totius prudentie in exponendis exercitibus, tantum ut cum diuino expers fauore esset, pene omnium gentium sibimet proximarum uirtutem [i 1Kb] confregerit: Romaniamque inter omnia assidua uastatione debilem fecit: insulas quoque  prope ad consumptionem adduxit: Indie fines uastando edomuit: ciuitates ad irritam inopiam adduxit: Castella obsessione afflixit: in Libye anfractibus omnem Mauritaniam subiugauit. In occiduis quoque partibus regnum Gothorum antiqua soliditate pene per trecentos quinquaginta annos ab Aera quadringentesima ab exordio et principio sui firmatum; apud Hispanias uero a Liuuigildo pene per centum quadraginta annos pacifice usque in eram 750 porrectum, per ducem sui exercitus nomine  Muza [a 1Kb] aggressum edomuit, et regno ablato uectigale fecit.

34. Huius temporibus in era 749, anno imperii eius quarto, Arabum 92, Ulit sceptra regni quintum per annum retinente, Rudericus tumultuose regnum, hortante senatu, inuadit. Regnat anno uno: nam aggregata copia exercitus aduersus Arabes una cum Mauris a Muza missis, id est Taric, Abuzara, et ceteris diu sibi prouinciam creditam incursantibus, simulque et plures [b 1Kb] ciuitates deuastantibus anno imperii Iustiniani quinto, Arabum 93, Ulit sexto, in era 750 transductis [c 1Kb] promontoriis sese cum eis confligendo recepit: eoque prelio, fugato omni Gothorum exercitu, qui cum eo emulanter fraudulenterque ob ambitionem regni aduenerant,  cecidit. Sicque regnum simul cum patria male cum emulorum internecione amisit, peragente Ulit an. 6.

35. Per idem tempus diuine memorie Sinderedus urbis regie metropolitanus episcopus sanctimonie studio claret: atque longeuos et merito honorabiles uiros, quos in suprafata sibi commissa Ecclesia repetit, non secundum scientiam zelo sanctitatis stimulat, atque instinctu iam dicti Witize principis eos sub eius tempore conuexare non cessat: qui et post modicum incursus Arabum expauescens, non ut pastor, sed ut mercenarius Christi oues contra decreta maiorum deserens, Romane patrie sese aduentat [d 1Kb] .

36. Huius temporibus in era 749, anno imperii eius quarto, Arabum 92, Ulit 5, dum per supranominatos  missos [e 1Kb] Hispania uastaretur, et nimium non solum hostili, uerum etiam intestino furore confligeretur, Muza et ipse ut miserrimam adiens gentem per Gaditanum fretum columnas Herculis pertendentes, et quasi fumi indicio portus aditus demonstrantes, uel claues in manu transitum Hispanie presagantes, uel reserantes, iam olim male direptam, et omnino impie aggressam perditans penetrat: atque Toletum urbem regiam usque irrumpendo, adiacentes regiones pace fraudifica male diuerberans, nonnullos seniores nobiles uiros qui utcunque remanserant per Oppam filium Egice regis a Toleto fugam arripientem, gladio patibuli iugulat, et per eius occasionem cunctos ense detruncat. Sicque non solum ulteriorem Hispaniam, sed etiam citeriorem  usque ultra Cesaraugustam, antiquissimam ac florentissimam ciuitatem, dudum iam iudicio Dei patenter apertam, gladio, fame et captiuitate depopulatur: * [f 1Kb] ciuitates decoras igne concremando precipitat, seniores et potentes seculi cruci adiudicat, iuuenes atque lactentes pugionibus trucidat; sicque dum tali terrore cunctos stimulat, pacem nonnulle ciuitates,  que residue erant, iam coacte proclamitant, atque suadendo et irridendo astu quodam fallit: nec mora, petita condonant: sed ubi impetrata pace, territi metu recalcitrant, ad montana tempti iterum effugientes, fame et diuersa morte periclitantur: * atque in eadem infelici Hispania Cordobe in sede dudum patricia, que semper exstitit pre ceteris adiacentibus ciuitatibus opulentissima, et regno Wisegothorum primitiuas inferebat delicias, regnum efferum collocant.

37. Quis enim narrare queat tanta pericula? Quis dinumerare tam importuna naufragia? Nam si omnia membra uerterentur in linguas, omnino nequaquam Hispanie ruinas, uel eius tot tantaque mala dicere poterit humana natura. Sed ut in breui cuncta legenti  renotem flagella [g 1Kb] , relictis seculi innumerabilibus ab Adam usque nunc cladibus quas per infinitas regiones et ciuitates crudelis intulit mundo [h 1Kb] hostis immundus; quidquid historialiter capta Troia pertulit, quidquid Hierosolyma predicta per prophetarum eloquia baiulauit, quidquid Babylonia per Scripturarum eloquia sustulit, quidquid postremo Roma apostolorum nobilitate decorata martyrialiter confecit, omnia et tot Hispania quondam deliciosa, et nunc misera effecta, tam in honore quam etiam in dedecore experta fuit.

38. Nam in era 750, anno imperii eius 6, Arabum 94, Muza expletis quindecim mensibus, a principis iussu premonitus, Abdallaziz [i 1Kb] filium linquens in locum suum, lectis Hispanie senioribus qui euaserant  gladium, cum auro argentoue, trapecitarum studio comprobato, uel insignium ornamentorum atque pretiosorum lapidum, margaritarum et unionum  congerie, simulque Hispanie cunctis spoliis [i 1Kb] , quod longum est scribere, adunatis, Ulit regis repatriando sese presentat obtutibus anno regni eius extremo: quem et Dei nutu iratum reperit repedando et male de conspectu principis ceruice tenus eiicitur pompisando [k 1Kb] . . . . nomine Theudimer, qui in Hispanie partibus non modicas Arabum intulerat neces, et diu exagitatis pacem cum eis federat habendam. Sed etiam sub Egica et Witiza Gothorum regibus, in Grecos qui equoreo [l 1Kb] naualique descenderant, sua in patria de palma uictorie triumphauerat. Nam et  multa ei dignitas et honor refertur, nec non et a Christianis Orientalibus perquisitus laudatur, cum tanta in eo inuenta esset uere fidei constantia, ut omnes Deo laudes referrent non modicas: fuit enim Scripturarum amator, eloquentia mirificus, in preliis expeditus, qui et apud Almiralmuminim [m 1Kb] prudentior inter ceteros inuentus, utiliter est honoratus,  et pactum quod dudum ab Abdallaziz acceperat, firmiter ab eo reparatur. Sicque hactenus permanet stabilitus, ut nullatenus a successoribus Arabum tante uis proligationis [a 1Kb] soluatur, et sic ad Hispaniam remeat gaudibundus.

39. Athanaildus post mortem ipsius multi honoris et magnitudinis habetur. Erat enim in omnibus opulentissimus dominus, et in ipsis nimium pecunie dispensator: sed post modicum Alhoozzam rex Hispaniam aggrediens, nescio quo furore arreptus, non modicas iniurias in eum attulit, et in ter nouies millia solidorum damnauit. Quo audito exercitus qui cum duce Belgi aduenerant, sub spatio fere trium dierum omnia parant, et citius ad Alhoozzam, cognomento Abulchatar, gratiam [b 1Kb] reuocant, diuersisque munificationibus  remunerando sublimant.

40. Supradictus Ulit Amiralmuminin  preuisis [c 1Kb] copiis uniuersarum gentium, nec non et munera Hispanie cum puellarum decoritate sibi exhibita, et in oculis eius preualida fama paruipensa, dum eum tormentis plectendum morti adiudicat, impetratu pro eo presulum uel optimatum quibus multa ex illis affluentissimis diuitiis bona obtulerat, mille millia et decies centena millia solidorum numero damnans, Ulit uite terminum dando e seculo migrat. Quod ille consilio nobilissimi uiri Urbani, Africane regionis sub dogmate catholice fidei exorti, qui cum eo cunctas Hispanie aduentauerat patrias, accepto, complendum pro nichilo exoptat, atque pro multa  opulentia parum impositum onus existimat: sicque fideiussores dando per suos libertos congeriem nummorum dinumerat, atque mira uelocitate impositum pondus exactat [d 1Kb] , sicque successoris tempore fisco assignat.

41. * [e 1Kb] Huius temporibus in era 752, * anno imperii eius octauo, Arabum 96, Ulit mortuo Zulemam sanguine frater honorifice secundum expositum fratris succedit in regno. Regnat ann. 3. Hic infestus Romanie, fratrem non de simili matre progenitum Muzzilima nomine, cum centum millibus armatorum ad delendam Romaniam mittit. Hic Pergamum antiquissimam et florentissimam Asie ciuitatem bello impetitam gladio simul cum igne finiuit seductione deceptam [f 1Kb] . Deinde Constantinopolim properans, dum  periclitari se diuersis necessitatibus Muzzilima prospicit, alterius principis iussu non nimium feliciter repedauit.

42. Per idem tempus, in era 753, anno imperii eius 9, Arabum 97, Abdallaziz omnem Hispaniam per tres annos sub censuario iugo pacificans, cum  Hispali diuitiis et honorum fascibus cum regina Hispanie in coniugio copulata, filias regum ac principum pellicatas, et imprudenter distractas estuaret, seditione suorum facta, orationi instans, consilio Aiub occiditur: atque eo Hispaniam retinente, mense impleto, Alahor in regno Hesperie per principalia iussa succedit, cui de morte Abdallaziz ita edicitur, ut quasi consilio Egilonis regie coniugis quondam Ruderici regis, quam sibi sociauerat, iugum Arabicum a sua ceruice conaretur auertere [g 1Kb] , et regnum inuasum Hiberie sibimet retemptare.

43. Aera 754, Romanorum 64 Philippicus imperio coronatur regnans ciuiliter quadrans cum anno, peractis a principio mundi annis 5916. Huius tempore in era suprafata, anno Philippici primo, Arabum 98,  Zulemam Saracenorum regno retempto regnat annis tribus. Arabes Romaniam acriter populantur. Pergamum antiquissimam ac florentissimam Asie ciuitatem ultrici incendio concremant [h 1Kb] . Huius tempore Alahor per Hispaniam lacertos iudicum mittit, atque debellando et pacificando pene per tres annos Galliam Narbonensem petit, et paulatim Hispaniam ulteriorem uectigalia censendo componens, ad Hiberiam citeriorem se subrigit [i 1Kb] , regnans annos suprascriptos.

44. Aera 756, Romanorum 65 Anastasius imperio coronatur, regnans ciuiliter dodrans cum anno, peractis a principio mundi annis 5918. Huius temporibus Zulemam Arabum regnum tenens filium patrui  Omar nomine, uel fratrem eius Izit sibi successores regni adciscit. In Hispania uero Alahor iam dictus patriciam [i 1Kb] Cordobam obseditans Saracenorum disponendo regnum retemptat [k 1Kb] , atque res ablatas [l 1Kb] pacificas Christianis ob uectigalia thesauris publicis inferenda instaurat. Mauris dudum Hispanias commeantibus penas pro thesauris absconsis irrogat: atque in cilicio et cinere, uermibus uel pediculis [m 1Kb] scaturientibus alligatos in carcere et catenis onustos retemptat; et questionando, uel diuersas penas inferendo, flagellat.

45. Per idem tempus incipiente era 757, anno Arabum 100, in Hispania deliquium solis ab hora diei septima usque in horam nonam fieri, stellis uisis a nonnullis fuisse dignoscitur; a plerisque non nisi  tempore Zame successoris hoc apparuisse conuincitur.

46. Aera 757, Romanorum 66 Arthemius, qui et Theodosius, imperio coronatur, regnans annis duobus, peractis a principio mundi annis 5920. Huius temporibus tutelam ob sanctimoniam legis sue Omar  fratri suo Izit gerenti gubernacula regni ei adciscit [a 1Kb] . Qui Omar uacante omni prelio tante benignitatis et patientie in regno exstitit, ut hactenus tantus ei honor lausque referatur, ut non solum a suis, sed etiam ab externis pre cunctis retroactis principibus beatificetur. Tanta autem sanctimonia ei ascribitur, quanta nulli unquam ex Arabum gente. Sed in regnum non diu gubernacula prorogata sunt [b 1Kb] .

47. Igitur Izit gubernaculis regni Saracenorum decedente fratre per successionem plene acceptis, exercitus generis sui qui apud Persas tutelam gerebant, rebellionem moliti ciuilia preparant bella: sicque fratrem dudum supra nominatum, Muzilima nomine, cum infinito exercitu mittens, in campis Babylonicis supra Tigrim fluuium pugna commissa, statim acies  tyrannizantium mira dilabitur fuga, atque ducem sceleris nomine Izit comprehensum uenia concessa reseruant ad uitam.

48. Tunc in Occidentis partibus multa illi preliando proueniunt prospera, atque per ducem Zama nomine tres minus paululum annos in Hispania ducatum habentem, ulteriorem uel citeriorem Hiberiam proprio stylo ad uectigalia inferenda describit. Predia [c 1Kb] et manualia, uel quidquid illud est quod olim predabiliter indiuisum retemptabat in Hispania gens omnis Arabica, sorte sociis diuidendo , partem ex omni re mobili et immobili fisco associat. Postremo Narbonensem Galliam suam facit, gentemque Francorum frequentibus bellis stimulat, et electos milites Saracenorum  in predictum Narbonense oppidum ad presidia tuenda decenter collocat: atque in concurrenti uirtute iam dictus dux Tolosam usque preliando peruenit, eamque obsidione cingens, fundis et diuersis generum machinis expugnare conatus est: sicque Francorum gentes tali de nuntio certe, apud ducem ipsius gentis Eudonem nomine congregantur: ubi dum apud Tolosam utriusque exercitus acies graui dimicatione confligunt, Zama ducem exercitus Saracenorum cum parte multitudinis congregate occidunt: reliquum exercitum per fugam elapsum sequuntur. Quorum Abderramam suscepit principatum unum per mensem, donec ad principalia iussa ueniret Ambiza [d 1Kb] eorum rector.

49. Per idem tempus Fredoarius Accitane sedis  episcopus, Urbanus Toletane sedis urbis regie cathedralis ueteranus melodicus, atque eiusdem sedis Euantius archidiaconus, nimium doctrina, et sapientia, sanctitate quoque, et in omni secundum Scripturas spe, fide et caritate ad confortandam Ecclesiam Dei clari habentur.

50. Aera 758, Romanorum 67 Leo imperio coronatur, regnat annis 24, peractis a principio mundi  annis 5944. Hic Leo militaris discipline expertus fuit. Saraceni sub Omar, qui fratri regnum decreuerat, ad modicum degentes, nichil prosperum captant: sub Izit uero prelia multa exegerunt: quibus et post modicum sub Hiscam suo rege urbem regiam properantibus expugnandam, reipublice acclamante omni senatu Leo imperii, ut diximus, suscepit sceptra.

51. Huius temporibus Izit rex Saracenorum in era suprafata regni primeua obtinet gubernacula: talis enim inter Arabes tenetur perpetim norma, ut non nisi per cunctas regum successiones prerogatiue a principe percipiant nomina: ut eo decedente absque scandalo adeant regiminis gubernacula.

 52. Per idem tempus in era 759, anno imperii Leonis secundo, Arabum 103, Ambiza semis cum quatuor annis principatum Hispanie apte retemptat, qui et ipse cum gente [e 1Kb] Francorum pugnas meditando, et per directos satrapas insequendo, infeliciter certat. Furtiuis uero obreptionibus per lacertorum cuneos nonnullas ciuitates uel castella demutilando stimulat: sicque uectigalia Christianis duplicata exagitans, fascibus honorum apud Hispanias ualde triumphat.

53. [ [f 1Kb] Huius et tempore Iudei tentati, sicuti iam in Theodosii minoris fuerant, a quodam Iudeo sunt seducti, qui et per antiphrasim nomen accipiens Serenus, nubilio errore eos inuasit, Messiamque se predicans, illos ad terram repromissionis uolari enuntiat, atque omnia que possidebant ut amitterent  imperat: quo facto inanes et uacui remanserunt. Sed ubi hoc ad Ambizam peruenit, omnia que amiserant fisco associat. Serenum ad se conuocans uirum si Messias esse que Dei facere cogitaret.] Qui dum postremo suprafatus Ambiza per se expeditionem Francorum ingeminat, cum omni manu publica incursionem illorum illico meditatur. Qui dum rabidus peruolat, morte propria uite terminum parat: atque Hodera consulem patrie sibi commisse uel principem exercitus repedantis, uel quasi refrenantis in extremo uite positus ordinat.

54. Cui statim in era 763, anno suprafati imperatoris pene iam sexto, Arabum 107, Saracenus Iahia nomine monitu principum succedens terribilis potestator fere triennio crudelis exestuat, atque acri  ingenio Hispanie Saracenos et Mauros pro pacificis rebus olim ablatis exagitat, atque Christianis plura restaurat.

55. Huius temporibus Izit quarto expleto anno ab hac luce migrauit, fratri regnum relinquens Hiscam nomine, et post fratrem natum proprii seminis adciscens nomine Alulit. Qui Hiscam primordio sue potestatis in era 761, anno imperii Leonis iam  dicti pene iam quinto, Arabum 106, satis se modestum ostendens nonnulla prospera per duces exercitus a se missos in Romania terra et pelago gessit. [ [a 1Kb] In occiduis quoque partibus prope nichil clarum peregit.] Deinde cupiditate prereptus est, et tanta collectio pecuniarum per duces in Orientem et Occidentem ab ipso missos [b 1Kb] est facta, quanta nullo unquam tempore a regibus [c 1Kb] qui ante eum fuerunt exstitit congregata. Unde non modice populorum caterue cernentes in eo improbam manere cupiditatem, ab eius ditione suas diuidunt mentes, ubi non modica strage per tres fere et quatuor annos ciuiliter facta, uix sue potestati prouincias perditas reformauit.

 56. Huius tempore, in era 766, anno imperii eiusdem 10, Arabum 111, Hiscam 6, Oddifa uir leuitate plenus, auctoritate a duce Africano accepta, qui sorte Hispanie potestatem semper a monitu principis sibi gaudet fore collatam, per sex menses absque ulla grauitate retemptans, pre paucitate regni nichil dignum aduersumque ingeminat.

57. Per idem tempus ad regendam Hispaniam in era 767, anno imperii eiusdem 11, Arabum 112, Hiscam 7, Antuman ab Africanis partibus tacitus properat. [d 1Kb] Hic quinque mensibus Hispanias gubernauit: post quos uitam finiuit, et missus est alius Autuman nomine. Hic quatuor per menses rexit terram: post quem Hiscam substituit alium  nomine Alhaytam. Hic ad Hispaniam regendam strenue sigillum uel auctoritatem principalem a suprafatis partibus missam patenter demonstrat, atque dum decem per menses turbidus regnat, nescio quo astu nonnullos Arabas se uelle regno deiicere illico inuestigat: unde et eos comprehensos aliquandiu diuersas rebellionis occasiones flagellis extorquet, et ut clam iussus ab emulis transmarinis fuerat, penas inferendo, postremo capite truncat. Inter quos Zat Saracenum [e 1Kb] genere, plenum facundia, clarum, atque diuersarum rerum opulentissimum dominum, pena extortum uel flagris illusum, atque colaphis cesum, gladio uerberat. Qui non post multos dies ad petitionem gentis eorum quorum sanguinem fuderat, a Libye partibus principaliter monitus Mammet  mittitur Saracenus cum relatione auctoritatis absconsa, ut Abderraman in eius loco absque cunctatione maneat prorogatus. Sed ubi sedem Cordubensem  Mammet adiit, turbidus Abderraman cum necdum fuisset repertus [f 1Kb] , statim Alhaytam a Mammet rigide exstat comprehensus. Quem dum in carcere nequaquam impunitum sufferret positum, sine mora fortiter flagellatum, turpiter adiudicatum, capite decaluatum, asino pompizantem post terga facie per plateas detrahunt, manibus post tergum uinctum, uel catenis ferreis alligatum: atque non post multos dies duci Africano [g 1Kb] qui hoc ut ferunt clam iter ordinando, Alhaytam reddiderat monitum, sub custodia retemptatum dirigit presentandum. Denique dum quid de eo fieret a regalibus sedibus regis exspectaretur, stylus multis sermocinationibus inuoluitur, et diuersis iudiciis impetitur [h 1Kb] . Sed cum nichil ei inferrent, de die in diem euanescendo, per longum  euanuit tempus, et quia cum Africanis [i 1Kb] aduentaret partibus Mammet Alarcila eius uice in loco exstiterat positus mense completo.

58. Abderraman uir belliger in era 769, anno imperii eiusdem duodecimo semissario, Arabum 113, Hiscam 9, in potestate properat letabundus, cunctis per triennium ualde prelatus. Cumque nimium esset animositate et gloria preditus, unus ex Maurorum gente nomine Munniz [i 1Kb] , audiens per Libye fines Iudicum seua temeritate opprimi suos, pacem, nec mora agens cum Francis, tyrannidem illico preparat aduersus Hispanie Saracenos, et quia erat fortiter in prelio expeditus, omnes hoc cognoscentes diuisi sunt [k 1Kb] , et palatii conturbatur status: sed non  post multos dies expeditionem prelii agitans Abderramam supramemoratus [l 1Kb] rebellem immisericorditer insequitur conturbatus [m 1Kb] . Nempe ubi in Cerritanensi oppido reperitur uallatus, obsidione oppressus, et aliquandiu infra muratus, iudicio Dei statim in fugam prosiliens cedit exauctoratus: et quia a sanguine Christianorum, quem ibidem innocentem fuderat, nimium erat crapulatus, et Anabadi illustris episcopi et decore iuuentutis proceritatem, quam igne cremauerat [n 1Kb] , ualde exhaustus, atque adeo ob hoc iam satis damnatus, ciuitatis penitudine olim abundantia aquarum affluentis siti preuentus, dum quo aufugeret non reperit, moriturus statim exercitu insequente in diuersis anfractibus manet elapsus. Et quia filiam suam dux Francorum nomine  Eudo causa federis ei in coniugio copulandam ob persecutionem Arabum differendam iam olim tradiderat ad suos libitus inclinandam, dum eam tarditat  de manu persequentium liberandam, suam morti debitam preparat animam [a 1Kb] : sicque dum eum publica manus insequitur, sese in scissuris petrarum ab alto pinnaculo iam uulneratus cauillando precipitat, atque ne uiuus comprehenderetur animam exhalat: cuius caput statim ubi eum iacentem repererunt, trucidant, et regi una cum filia Eudonis memorati ducis presentant: quam ille maria transuectans sublimi principi procurat honorifice destinandam.

59. Tunc Abderraman multitudine sui exercitus repletam prospiciens terram, montana uacceorum dissecans, et fretosa ut [b 1Kb] plana percalcans, terras Francorum intus experditat, atque adeo eas penetrando gladio uerberat, ut prelio ab Eudone ultra  fluuios nomine Garonnam uel Dornomiam preparato, et in fugam dilapso, solus Deus numerum morientium uel pereuntium recognoscat. Tunc Abderramam suprafatum Eudonem ducem insequens, dum Turonensem Ecclesiam palatia diruendo et ecclesias ustulando depredari desiderat, cum consule Francie interioris Austrie nomine Carolo, uiro ab ineunte etate belligero, et rei militaris experto, ab Eudone premonito sese infrontat. Ubi dum pene per septem dies utrique de pugne conflictu excruciant, sese postremo in aciem parant, atque dum acriter dimicant gentes septentrionales in ictu oculi ut paries immobiles permanentes, sicut et zona rigoris glacialiter manent astricte, Arabes gladio enecant. Sed ubi gens Austrie mole membrorum preualida,  et ferrea manu per ardua pectorabiliter ferientes regem inuentum exanimant. Statim nocte prelium dirimente, despicabiliter gladios eleuant, atque in alio die uidentes castra Arabum innumerabilia ad pugnam sese reseruant, et exsurgentes de uagina sua diluculo prospiciunt Europenses Arabum tentoria ordinata, et tabernacula ubi fuerant astra locata, nescientes cuncta esse peruacua, et putantes ab intimo esse Saracenorum phalanges ad prelium preparatas, mittentes exploratorum officia, cuncta repererunt Ismelitarum agmina effugata, omnesque tacite pernoctando cuneos diffugisse [c 1Kb] repatriando. Europenses uero, solliciti ne per semitas delitescentes aliquas facerent simulanter celatas,  undique stupefacti in circuitu sese frustra recaptant, et qui ad persequentes gentes memoratas nullo modo uigilant, spoliis tantum et manubiis decenter diuisis in suas se leti recipiunt patrias.

60. Tunc in era 772, anno imperii eiusdem 14, Arabum 116, Hiscam 12, Abdilmelic [d 1Kb] ex nobili familia super Hispaniam dux mittitur ad principalia iussa. Qui dum eam post tot tantaque prelia [e 1Kb] reperit omnibus bonis opimam, et ita floride post tantos dolores  repletam, ut diceres augustale esse malogranatum; tantam in eam pene per quatuor annos irrogat petulantiam, ut paulatim labefactata a diuersis ambagibus maneat exsiccata [f 1Kb] : iudicesque eius prerepti cupiditate ita blandiendo in eam irrogant maculam, ut non solum ex eo tempore declinando exstet ut mortua, uerumetiam a cunctis optimis maneat usquequaque priuata, atque ad recuperandam spem [g 1Kb] omnimode desolata. Qui et ob hoc monitus predictus Abdilmelic a principali iussu, quare nichil et in terra Francorum prosperum eueniret, ad pugne uictoriam statim e Corduba exsiliens cum omni manu publica subuertere nititur Pyrenaica inhabitantium iuga, et expeditionem per loca dirigens angusta, nichil prosperum gessit. Conuictus de  Dei potentia a quo Christiani tandem perpauci montium pinnacula retinentes prestolabant misericordiam, et deuia amplius hinc inde cum manu ualida appetens loca, multis suis bellatoribus perditis sese recipit in plana, repatriando per deuia.

61. Cui et mox post modicum in era 775, anno Leonis imp. 17, Arabum 119, Hiscam 15, successor uenit nomine Aucupa, qui dum potestate precelsa genealogiam et legis sue custodiam cuncta tremeret Hispania, precessorem uinculo alligans, iudices ab eo prepositos fortiter damnat. Certe dum ceremonias legis exaggerat, descriptionem populi facere imperat, atque exactionem tributi ardue agitat: peruersos Hispanie, uel diuersis uitiis implicatos, ratibus appositis, per maria transuolat. Fiscum  ex diuersis occasionibus promptissime ditat: abstemius ex omni occulta datione [h 1Kb] perseuerat: neminem nisi per iustitiam proprie legis damnat: expeditionem Francorum cum multitudine exercitus adtemptat: deinde ad Cesaraugustanam ciuitatem progrediens, sese cum infinita classe apte receptat. Sed ubi rebellionem Maurorum per epistolas ab Africa missas subito lectitat, sine mora quanta potuit uelocitate Cordubam repedat, transductiuis [i 1Kb] promontoriis sese receptat. Arabes sine effectu ad propugnacula Maurorum mittens, nauibus prestolabiliter aduentatis maria transnatat. Si quos ex eis contradictores uel bifarios, seu male [i 1Kb] machinatores, atque hereticos  reperit, gladio  iugulat. Sicque cuncta optime disponendo, et Tinacrios [l 1Kb] portus peruigilando proprie sedi clementer se restituit: qui et post paululum peracto quinquennio Abdilmelic prefato regnum restaurans, infirmitate correptus, mox languore ad uitalia redeunte e seculo migrat.

62. Per idem tempus uiri doctores, et sanctimonie studio satis pollentes Urbanus et Euantius leti ad Dominum pergentes quiescunt in pace.

63. Abdilmelic uero consensu omnium in era 780,  anno imperii Leonis 22, Arabum 124, Hiscam 20, eligitur in regno Arabum. Igitur Hiscam preuentus fucore iniquo, et cupiditatis relaxato sine termino freno [ [a 1Kb] cepit, in suos plus solito debaccari: unde] in bello omnes illico sue potestatis gentes prosiliunt intestino. Nam et cuncta illa uasta solitudo, unde ipsa oritur Arabica multitudo, impietatem iudicum non ferentes, cuncta conturbant in dolo, atque occidentalis plaga, cui plus pre ceteris dediti sunt Mauri, et ea que ad Meridianam se subrigit zonam, uno consilio efferantes, ceruices publice excutiunt ab Arabico iugo. Sed ubi ad Hiscam auditum peruenit tyrannizantium multitudo, centum millia armatorum electa auxilia ualida illico ministrat duci Africano. Cultum fratrem exercitui Orientis scil. et Occidentis  prefectum bello ducem designat: exercitu [b 1Kb] constituto per turmas et phalanges dinumerato, Africano se suscipiunt solo: sicque consilio definiunt proprio, ut patrias Maurorum discursando et gladio feriendo, ad Tingitanum usque properent pelagus. Sed Maurorum hoc recognoscens multitudo in pugnam nudi, prependiculis tantummodo ante pudenda precincti, e montanis locis prosiliunt illico. Sed ubi frater fluuium Mafanum peruenisset, acriter utrique confligunt in prelio: Mauri tetrum colorem equis pulchrioribus demonstrando, et albis dentibus confricando, hostes terrent, unde equites Aegyptii statim resiliunt fugiendo. Sed illi dum amplius impressionem faciunt desperando equites iterum Arabici et Aegyptii sine mora ob cutis colorem dissiliendo, terga  cum sua et ascensorum internicione uertunt expauescendo: atque dum per fretosa et deuia cursitant transfretando absque aliquo retinaculo, uel uirium reparatione, multitudo illa deperit uastam per eremum; sicque omnis illa collectio Orientis uidelicet et Occidentis per fugam dilapsa contabuit ullo absque remedio. Duxque ipsius exercitus, Cultum [c 1Kb] nomine, contritis [d 1Kb] sociis iugulatur, atque non sponte in tres turmas cuncta caterua diuiditur: sicque pars una gladio, uel manu uictorum tenetur, alia uagabunde per uiam qua uenerat aufugiens repatriare ambiens trucidatur [e 1Kb] : tertia pars in amentiam uersa nescio quo properauit. Belgi frater se ducem prebens his, uir genere plenus, et armis militaribus  expertus, heu, proh dolor! Hispaniam aduentauit.

64. Eo tempore, ut supra diximus, in era 780, anno imperii Leonis 22, Hiscam 20, Abdilmelic Hispanis preerat. Cumque Belgi cum prefata tertia parte intelligit peruenire ad portum, naues retemptando eius impedit [f 1Kb] transitum. Sed ubi Hispanie Mauri hoc ita cognouerunt factum, in prelio congregati, cupiunt,  Abdilmelic prostrato et regno eius assumpto, transmarinis sodalibus prebere ad transitum nauigerium: atque in tres turmas diuisi, unam ad Toletum preualide ciuitatis murum destinant feriendum: aliam ad Abdilmelic Corduba in sede dirigunt [g 1Kb] iugulandum: tertiam ad Septitanum [h 1Kb] portum porrigunt ob preuentus suprafatorum, qui de prelio euaserant, iugulandum [i 1Kb] . Sed Abdilmelic utriusque lacertorum brachia mittens, unam turmam per filium Hemely [i 1Kb] obsidionem Toleto per uiginti septem dies protendentem gladio, duodecimo ab urbe milliario fortiter dissecat: aliam per Almuzaor Arabem, licet cum sua uel exercitus internicione refrenando reuerberat, et in aliam partem declinat: tertiam que Messulam ciuitatem ad comprehendendos eos qui tutelam  nauigii gerebant, aduentarat, per Belgi cui dudum transitum denegauerat, nauibus preparatis obtruncat.

65. Tunc Abdilmelic exterritis ceteris suo in loco sese receptat, admonens per epistolare alloquium Belgi, ut pristina in insula sese recipiat: sed Belgi dum tantas famis iniurias, quas ei tandem intulerat, anxius et male dolosus rememorat prelia per Abderramam: et obiecta diu obsistentem, Cordubam penetrat, atque Abdilmelic reperiens a filiis suis, uel a manu publica desolatum, uel arundineis sudibus excruciatum, atque mortis quatiamine per corpus grauiter expolitum, postremo gladio trucidat. Tantus uero inter Orientales [k 1Kb] cum duce Belgi, et Occidentales cum filio Humeya collectus est exercitus,  completa era suprafata, anno imperii Leonis supra dicto, Arabum iam prescripto, Hiscam Amiralmuminin iam notato, et tanta fuerunt prelia ab utrisque patrata, quantum humana uix narrare preualeat lingua. Sed quia nequaquam ea ignorat omnis Hispania, ideo illa minime recenseri tam tragica [l 1Kb] bella ista decreuit historia quia iam in alia Epitome, qualiter cuncta exstiterunt gesta, patenter et paginaliter manet nostro stylo conscripta.

66. Huius in tempore, in era 771, anno imperii Leonis 23, Arabum 125, Alulit pulcher Amiralmuminin debito in loco a cunctis sublimatur in solio: cui sine mora ab Iziz regno dempto permanet dodrans cum anno. Tunc intestino furore omnis conturbatur  Hispania.

67. In era 782, anno imperii Leonis expleto 24, Alulit primo, Albucatur missus ad principalia iussa [m 1Kb] omnia suprafata sedat scandala. Tunc Abulcatar nomine Alhozan [n 1Kb] sollicite sibi commissam curat gerere patriam: atque exercitu ex transmarinis partibus sine mora superbos Hispanie domando sub nomine prelii mittit in Africam, et quia cunctus  Oriens seductus manebat, inaudita in prelia surrexerunt audientes Alulit occisum.

Et statim.

68. In era 782, anno 24 imperii Leonis completo, Arabum 120, incipiente cum 6 atque Iziz Alulit pene annum in regno manente, cum Abulcatar tumultuose imperaret, cogitare omnes incipiunt, ut eum regno deiiciant, atque per Zumahel [a 1Kb] uirum gentis sue auctoritate precinctum, ei tyrannizantem, a ciuitate Corduba, tunc sede regia, abstrahere in pugnam communiter machinantur. Denique ubi hoc diuersas occasiones machinando illico impetrant, consilio definito simulanter Zumahel fugam meditatur. Tunc Abulcatar cum classe palatii nulla intercurrente mora preceps insequitur. Et quia plerique qui cum eo  rebellem persequuntur, una cum hoste sentiebant, consilio ad destinatas insidias cum memorato rege alacres properant. Mox inuicem iuncti prelium agitant gladio uindice, nonnulli comites regis a prelio se disiungunt, statimque eum ut solum exsuperant. Sicque occisis propriis, et una cum tribus coniunctis fugientem persequuntur.

69. [ [b 1Kb] Huius tempore uir sanctissimus, et ab ipsis cunabulis in Dei persistens seruitio Cixila in sede manet Toletana. Et quia ab ingressione Arabum in suprafata Ecclesia esset, metropolitanus est ordinatus: fuit enim sanctimoniis eruditus, ecclesiarum restaurator, et scptu  spe, fide et caritate firmissimus, meritis eius innotescant cunctis. Quodam die homo heresi Sabelliana seductus uoluit accedere  core [Forte, coram], perquisitus est ab eo ut cum tali reatu esset concio, illeque abnegans tali scelere: qui statim ita a demone est arreptus, ut omnis conuentus ecclesie in stupore reuerteretur: sicque sanctus ut orationi se dedit, et sancte ecclesie sanum reddidit et illesum. Qui et nouem per annos uicem apostolicatus peragens in ea caritate quam coauat uite huius terminum dedit.

70. Tunc] atque Toabam, qui ualida adiutoria Zimeli prebuerat, in regni solio sublimant. Tunc ille ad reparanda certamina, se inter suos occultat: atque postmodum infeliciter diuersa prelia cum sua suorumque internicione exagitans, dira morte se cum multitudine ei consentiente perdit. Quisquis uero huius rei gesta cupit scire, singula in Epitome  temporum legat quam dudum collegimus, in qua cuncta reperiet enodata; ubi et prelia Maurorum aduersus Cultum [c 1Kb] dimicantium cuncta reperiet scripta, et Hispanie bella eo tempore imminentia releget adnotata.

71. Aera 782 completa, atque incipiente iam tertia,  Romanorum 68 Constantinus Leonis filius post patrem imperio coronatur, regnans 35 annis [d 1Kb] , peractis a principio mundi usque in annum Constantini 10 annis 5954.

72. Hic paterno coronatus imperio, mox parens diem clausit extremum; filius ab Ardabasto sibi cognatione iuncto, preripi suum cognoscit imperium. Sed ubi Ardabastus tacite paulatim causa prelii in alias gentes ut belliger abit, Constantini omnes palatii asseclas bellatoresque sibi sociat: mox ut eum perspicit desolatum, et ab omni senatu fore peruacuum, cum sociis, quos secum adunauerat, properans, Constantinum ex palatio exterritat iugulandum. At ubi Constantinus Ardabastum uenire intelligit cum turbido armatorum cuneo, a sede cum suis exsiliens,  confinitimarum auxilia expetit gentium. Denique ubi se a multitudine prospicit constipatum, properans, ut sedem pristinam appetat, Ardabastum ut palatium relinquat, reddit premonitum: sed mox Ardabastus ne properantibus portas aperiant ciuitatis, populum reddit instructum. Denique ubi Constantinus oppidum reperit premunitum, obsidionem pretendens cum copiis multarum in circuitu gentium, firmissimum preparat bellum; nempe ubi pene per triennium fame ciuitatis populum reddidit fatigatum, pace cum ciuibus per internuntios acta, illi Ardabastum uinculis alligatum Constantino presentant ferri pondere satis depressum. Tunc tanti causa facinoris necdum interrogatum, oculis excecatum, exsilio mittit diu excruciatum.

 73. Huius tempore Izit Alulit propria morte functum sue omnes patrie ocius recognoscunt, atque Abrahim fratrem in era incipiente 783, anno Constantini primo, Arabum percurrente 127, substituunt, quem a fratre constabat relictum esse uicarium. Sed Moroan unus ex Arabibus palatium adiens [e 1Kb] periturum occidit, et imperium in diuersa distractum uacans arripit per tyrannidem ferociter appetens bellum.

74. In era 784, anno imperii Constantini 2, Arabum 128, belligerans suprafatus Moroan cum sociis, Abrahim [f 1Kb] reperiens cum modicis, eum statim palatium appetens gladio percutit: sicque intestino ob hanc rem furore preuentus, quinquennio tumultuose uiuens, et diuersa prelia exercens, Azali [g 1Kb] patruum  de Abdella, quem sibi quamplurima Ismelitarum multitudo elegerat principem, a Damasco usque in campos Babylonicos persecutus Nilo transacto reiacet decollatus.

75. Huius tempore in era suprafata 784, anno imperii Constantini 2, Arabum 128, Moroan 2,  Thoaba in Hispaniis  a cunctis ut uir belliger et genere plenus preficitur, regnans unum per annum [b 1Kb] : sicque eo propria morte perfuncto, Iuzif ab omni senatu palatii Hispanie rector eligitur in era 785, anno imperii Constantini 3, Arabum 129 completo, uel incipiente 30, Moroan 3, mirifice ut senior et longeuus patrie acclamatur in regno. Cui non post multos dies diuersa rebellia Arabes per Hispaniam molientes, suas sine effectu manentes usque ad inferos animas fuerunt tradentes. Iste descriptionem ad suggestionem residui populi facere imperat: atque iubet ut eos quos ex Christianis uectigalibus per tantas eorum strages gladius iugulauerat, a publico codice scrinarii demerent: qui licet petulando sollicite  imperat.

76. Huius regni in anno 6, in era 788, Nonis Aprilis die Dominico, hora 1, 2 et fere 3, cunctis Cordube ciuibus prospicientibus, tres soles miro modo lustrantes et quasi pallentes cum falce ignea uel smaragdinea precedente, fuerunt uisi, eoque ortu fame intolerabili omnes partes Hispanie nutu Dei habitatores angeli [c 1Kb] ordinati fuerunt uastantes.

[d 1Kb] 77. Per idem tempus Petrus Toletane sedis diaconus pulcher apud Hispaniam habebatur melodicus, atque in omnibus scripturis sapientissimus:  habitatores in Hispali propter paschas erroneas que ab eis sunt celebrate libellum Patrum atque diuersis auctoritatibus [e 1Kb] pulchre compositum conscripsit.

78. Huius tempore in era 788, anno imperii eius  6, Arabum 133, Abdella Alascemi 1, Moroan, ut diximus, a manu publica insectatus et tumultu gentium exercitus cum thesauris publicis a palatio fugiens, et Libyam ob reparationem pugne penetrare desiderans, Abdella nil iam pauens, instinctu seniorum sedem appetit regiam. Qui statim post eum Zali patruum dirigens cum preliatorum infinito exercitu Arabum et Persarum hactenus solem excolentium, pullataque demonia, Moroan a ciuitate in ciuitatem, diffugiendo, et nullum receptaculum ob mala que fecerat, et mortes diuersas quas in Saracenis gesserat [f 1Kb] , reperiendo, Nilum Aegypti fluuium transmeando, eum uehementer insequuntur [g 1Kb] . Sed ubi in locum qui lingua eorum uocatur Azimun [h 1Kb] peruenissent, se inuicem applicant, et tam ualide utrique  se iaculant, ut binos per dies immisericorditer cum multorum ex utraque parte occisione se prosternentes,  uix in tertio exsuperato et interfecto Moroan uaginis gladios remitterent, semetipsos sedantes. [Tunc capita magnatorum ad Abdellam dirigentes, quasi spolia pretiosa, bellatores de predarum manubiis remunerant [i 1Kb] ] atque cunctos pristinos terminos digne pacificant. Reliqua uero gesta eorum, qualiter pugnando utreque partes conflicte sunt, uel qualiter Hispanie bella sub principibus Belgi, Thoaba et Humeya concreta sunt uel per Abulcatar exempta sunt, atque sub principio Iucif, quo ordine emuli eius deleti sunt; nonne hec scripta sunt in libro uerborum dierum seculi, quem Chronicis preteritis ad singula addere procurauimus?

79. Fiunt igitur ab exordio mundi usque in eram ceptam septingentesimam nonagesimam secundam,  anno imperii Constantini 10, Abdella Alascemi Amiralmuminin 4, Hispanie Iuzif patricie 7, Arabum 136, anni 5954, a quibus quatuor si secundum quosdam historiographos demere uolueris, qui precise ad expletum 56 Octauiani regni annum [i 1Kb] , annos seculi 5210, supputando affirmant: et anno prefati Octauiani 42 Christum natum secundum Historiam ecclesiasticam domini Eusebii Cesariensis episcopi, in lib. I, etate uI [k 1Kb] , uel nunc secundum Chronicam domini Isidori asseuerant; quod et utique ita omnes scripture denuntiant; detractis ab annis Octauiani 56 quatuordecim, remanent 42 in tempore natiuitatis Christi: et quia completo 5 anno Iulii Cesaris fiunt anni seculi 5154, additis 42 Octauiani fiunt ab  Adam usque in natiuitatem Christi 5196, subtractis quatuor quos superius diximus ab anno seculi 5200 quosdam subtrahere, quibus 5196 superius memoratis, si addantur [l 1Kb] anni incarnationis Domini 754 qui in era 792 [m 1Kb] ueridice computantur, reperientur anni seculi 5950 obitis [n 1Kb] 4 diminutisque effectis.

80. Sed quia ad tantam liquiditatem anni seculi etiam nec a maioribus computantur, ut uno stylo equaliter digerantur, uel una prenotatione ab omnibus historiographis equiparentur, licet in hac annorum deuolutione non multum ab inuicem discrepent; ideo et nos secundum plerosque qui Christum in 5200 annos natum deliberant, hos quatuor annos interpolamus, ne a tantorum uirorum [o 1Kb] semitis, ubi tales tantique nutauerunt uiri, longius euagemus:  quia in tanta congerie temporum quatuor anni si addantur uel detrahantur, nequaquam toti summe  preiudicare [a 1Kb] uidentur: cum etiam a diuersis Chronicorum libris longius anni et tanti gradentur [b 1Kb] in summa quam diximus, et retrogradentur [c 1Kb] , quia a toto partem, et a parte totum, aut in principio aut in fine cuiuslibet imperii annum ceptum uel consummatum pro uno si illum annumeres, non facile preiudicaueris: quia, ut diximus, plerique anno 42 Octauiani Christum natum confirmant; nonnulli 41 genitum esse demonstrant: sic enim sanctissimus Iulianus Toletanus episcopus in libro quem contra Iudeos de sex etatibus seculi scripsit, dicens: »Octauianus Cesar regnat ann. 56. Huius 41 anno, secundum quod Tertullianus Hieronymusque testantur, Christus Dei Filius de Maria uirgine nascitur.« Nunquid hic in aliquo preiudicatur, quia secundum  aliquos 42, secundum quosdam 41 annus reperiatur? Absit. Sed ideo a maioribus inter utrasque editiones que nunc renotari longe sunt, natiuitas Saluatoris  nostri in 5200 annis annumeratur, ut et plenitudo temporis per generationes et regna deducta plenius demonstretur, et perfectum ac decoris [d 1Kb] plenissimum numerum ab omnibus recolendum dies ille simul cum perfecta annorum 5200 serie apertius etiam paruipendentibus insinuetur. Sic enim condecet ut sancta natiuitas eius apertius declaretur, nec in diuersam plus minusue congeriem annorum numerus distrahatur. Denique sanctissimus et ualde in hoc operepretium doctissimus Iulianus sic in libello inquit, quem suprafati sumus . »Etenim si queramus annos a principio mundi usque ad natiuitatem Christi secundum codices Septuaginta Translatorum, subsequentibus etiam quibusdam historiis gentium, reperiuntur ab Adam  usque ad Christum anni 5200 et quidquid aliud superest secundum quosdam historicos, qui annorum mundi seriem conscripserunt.«



ABEDOC ET ETHELuOLFUS ABBATES HIBERNI.





NOTITIA HISTORICA IN ABEDOC.


Abedoc clerici uetus canonum Collectio scripta, Helhucaro abbate Hiberno dispensante, ms. in bibliotheca sancti Germani de Pratis cod. 572, teste Cangio. Ex Hiberna hac ueteri canonum Collectione, que seculo octauo libris LXu digesta fuit, capitula selecta uulgauit Lucas Dacherius tom. IX Spicilegii Patrum, p. 232 . Nonnulla a Dacherio, uso duobus codicibus mss. Sangermanensi et Corbeiensi, omissa suppleuit ex ms. Bigotiano Edmundus Martene, tom. Iu Thesauri anecdotorum sub initium.





NOTITIA HISTORICA IN ETHELuOLFUM.


Ethelulfus, siue Etheluolphus, uel Athulphus, siue Athelulphus, Egberti Magni filius, rex Anglie ab anno 836-857. Huius Leges pro denario sancti Petri persoluendo, et Epistolam hereditariam, siue Testamentum memorant Baleus II, 20, et Pitseus, pag. 165. Leges illas pro denario sancti Petri nichil esse aliud censeo, quam tabulas donationis decime regni sui patris in prouentum Anglicane Ecclesie; quas tabulas ab ipso Ethelulpho dictatas et subscriptas in conspectum producit Wilkinsius Concil. Britan. tomo I, pag. 183.



[CAPITULA SELECTA.]





MONITUM IN SEQUENTIA CAPITULA.

 Canones Hibernenses qui sequuntur ante seculum uIII confecti sunt, et a nobis ex magna ac uetusta canonum Collectione ms. delecti. Et hec quidem Collectio constans 65 libris, in plura capitula distributis, docet et constituit que spectant ad ordinationes sacras, ad ministrorum Ecclesie diuersa munia, ad administrandorum sacramentorum modum, ad ecclesiasticam disciplinam probe obseruandam, et ad laicos Christianis moribus religiose imbuendos: denique remedia adhibenda, penitentiasue lapsis imponendas prescribit.

 2. At enim cum spernenda minime sit ista Collectio, ut pote continuata serie locis sancte Scripture, conciliorum et sanctorum Patrum scite admodum ac prudenter insertis adornata, queres fortean, lector, cur integram in lucem haud emiserimus. Due presertim nos ad hoc cause impulerunt. Animo cum reuolueremus tot et tam uarias huiuscemodi canonum collectiones tum editas, tum ineditas eadem prope repetentes, illam qua de agitur persuasum habuimus ingratam fore uiris eruditis, in quorum gratiam potissimum instituimus Spicilegium, si que communia  et obuia sunt eis offerremus. Deinde, ut ingenue fatear, summum refugi laborem, qui corrigendis neuis ferme innumeris erat necessario impendendus. Aduerti enim eam Collectionem passim respersam solecismis, ut pote oscitanter atque imperite ab homine lingue Latine ignaro scriptam; et uerba non solum inuersa et barbara, sed ultimam syllabam cum sequenti identidem coniunctam; litteram, aliquando etiam uerbum alterius loco suppositum; incompletas denique complures sententias; adeo ut uix ac ne uix quidem sensum coniicere, nedum intelligere liceret. Itaque seligere opere pretium duximus duntaxat insigniora, nostra quidem sententia et antiquiora, queque potissimum in synodis Hibernensibus decreta sunt.

3. Obscura non diffitemur multa occurrere, uel quod ab homine ignaro descripta sint, uel quod maxime Hibernensibus obscuritas sit uelut innata, uti opuscula et canones sancti Patricii, quosdamque alios inter  Concilia Britannie legenti patebit. Nonnulla nos ope Conciliorum Britannie a Spelmanno, et opusculorum sancti Patricii a Wareo editorum, atque scripti codicis Sangermanensis emendauimus; quedam notatiunculis utcunque elucidauimus. Sunt in his capitulis selecti canones non pauci sanctorum Patricii et Gilde, qui hactenus tenebris fuerunt obsiti, quique Spelmanno et Wareo latuere. Non sumus nescii tamen esse canones siue capitula, que sensum eumdem atque in aliis tum generalibus tum etiam  prouincialibus synodis referunt, aliquando uerba ipsissima.

4. Porro duobus usi sumus codicibus scriptis, altero Corbeiensi, ex quo omnia illa canonum capitula decerpsimus; altero huiusce bibliothece Sangermanensis, qui aliam diuersorum canonum collectionem continebat. Sed herebamus, an canones sub hac uaga epigraphe Synodus dicit, aliis adiungeremus Hibernensibus: uerum codicem posteriorem perscrutantes, pluribus in locis reperimus uerbum Hibernensis adiectum: unde statim euanuit scrupulus iste noster.

5. De auctoris autem nomine, certi quod statuamus nunc nichil occurrit, preter coniectiunculam Prefationi collectionis a nobis subiectam. Et huic coniectiuncule Wareus fauere uidetur in adnotationibus ad Patricii synodum, agens de quodam canone: »Canon 25, inquit, de toro fratris defuncti habetur etiam in excerptis mss. e Iure sacerdotali  Ecgberti archiepiscopi Eborac. per Hucarium leuitam sub titulo, etc.« His enim uerbis indicatur Hucarius ipse in Canonum studio uersatus, et subobscure licet, excerptor siue collector. Idemne uero sit Helucar abbas, quo dispensante, etc., Arbedoc clericus codicem collectionum se conscripsisse asserit, ac Hucarius diaconus, non facile nobis est iudicare; nisi forte dicamus Hel additum esse Hucar siue Hucario. Ast Hel quid denotet certe nobis latet.





CAPITULA SELECTA EX ANTIQUA CANONUM COLLECTIONE FACTA IN HIBERNIA SAECULO CIRCITER uIII.





PROLOGUS COLLECTORIS [a 1Kb] .


Synodorum exemplariorum innumerositatem conspiciens, ac plurimorum ex ipsis obscuritate rudibus minus utilem prouidens, nec non ceterorum diuersitatem inconsonam, destruentem magis quam edificantem prospiciens, breuem planamque ac consonam de ingenti Silua scriptorum in unius uoluminis textum expositionem digessi; plura addens, plura minuens, plura eodem tramite degens [b 1Kb] , plura sensu ad sensum neglecto uerborum tramite asserens. Hoc ergo solum in omnibus contendens, ne meo iudicio que uidebantur uelut commendatitia describerentur, singulorum nomina, singulis testimoniis prescripta posui; ne uelut incertum quis, quodque dicat, minus luceat: sed hoc lectorem non fallat, ut cum ad generales titulos quos necessario preposuimus recurrat, numeros diligenter obseruet: e quibus obseruatis, questionem quam uoluerit sine ulla cunctatione reperiet.


 Finit Prologus.



CAPITULA EX LIBRO PRIMO. DE EPISCOPO.



CAP. u.---De eo quod non unus unum ordinet.

Synodus ait: Cum consensu clericorum et laicorum et totius prouincie episcoporum, maximeque metropolitani, uel epistola, uel auctoritate, uel presentia  ordinetur episcopus 



CAP. uII.---De eo qui ordinandus est.

Synodus dicit: Qui episcopus ordinandus est, ante examinetur, si natura prudens, si docilis, si moribus temperatus, si sobrius, si castus, si humilibus affabilis, si misericors, si litteratus, si in lege Domini instructus, si Scripturarum sensibus cautus.



CAP. uIII.---De moribus episcoporum.

Synodus dicit: Episcopus non inuadat alienam parochiam; non ordinet alium clericum alicuius Ecclesie; non presumat pretium ordinationis; non presumat dona iniquorum, que reprobat Altissimus; non ambulet sine presbytero.



CAP. IX.---De etatibus quibus prouehitur quis ad episcopatum.

 Synodus: Puer uero ab infantia ecclesiasticis ministeriis deditus usque ad uigesimum etatis sue annum lector siue exorcista stet: ostiarius et subdiaconus quatuor annis: diaconus, quinque: presbyter trigesimo: episcopus uel trigesimo, uel quadragesimo, uel quinquagesimo: sacerdos [c 1Kb] efficiatur, quia in ea etate Christus predicare orsus est.

 Secundo de unius uxoris uiro iuuene.---Synodus eadem: Qui uero accessu adolescentie usque ad trigesimum annum etatis sue probabiliter uixerit, una tantum uxore uirgine sumpta contentus, quinque annis subdiaconus, et quinque annis diaconus, quadragesimo anno presbyter, quinquagesimo episcopus stet.

Tertio de grandeuo laico.---Synodus eadem: Si uero grandis etatis sit laicus, et necesse sit ut episcopus fiat; biennio sit lector, quinque subdiaconus; post duodecim annos presbyter siue episcopus subrogetur.



CAP. XuI.---De eo quod nullus debet iudicare episcopos.

[a 1Kb] Gildas ait: Habent quippe sacerdotes et episcopi  terribilem iudicem, cui pertinet et non nobis de illis utroque seculo iudicare. Item, cepiscopos, et coabbates, necnon consubiectos non iudicare melius est.



CAP. XuII.---De eo quod debet electio bonorum post obitum obseruari, et exitus uite decessoris episcopi.

[b 1Kb] Synodus ait: Nullus episcopus successorem in uita sua faciat, sed post obitum eius boni bonum eligant. Item synodus definiuit episcopum ordinare successorem in exitu uite consensu synodi, et regionis ipsius sententia, ne irritum fiat.



CAP. XXII.---De episcopo excommunicando qui aliena rapit.

Synodus: Episcopus qui alterius episcopi parochiam rapit excommunicandus est  a pace, et missa, et mensa .



EX LIBRO II. DE PRESBYTERO uEL SACERDOTE.



CAP. IX.---De modis quibus nunc Ecclesia immolat.

Synodus: Nunc Ecclesia multis modis offert Domino: primo pro seipsa, secundo pro commemoratione Iesu Christi qui dixit: Hoc facite in meam commemorationem ; tertio pro animabus defunctorum.



CAP. XIu.---De eo quod donanda pars substantie omnis mortui sacerdotibus.

Synodus Hibernensis decreuit, ut unoquoque mortuo, de substantia eius pars detur sacerdotibus, quia  Aaron sumebat partem uniuscuiusque oblationis, siue  principis siue famuli; et sedatium commune de substantia omnis mortui dandum.



CAP. Xu.---De sedatione communi.

Synodus Kartaginiensis ait: Sedatium commune, si modicum fuerit, respui non debet; si magnum, accipiendum usque pretium uacce. Hoc sedatium aufugit regem, et episcopum qui monachus est, et fratres. Synodus Hibernensis in hoc sedatium ouem, aut pretium eius statuta demensione censuit.



CAP. XuI.---De communione.

Synodus eadem: Communionis nomen hoc est, uiaticum habet, id est, uie custodiam; custodit enim animam usquedum steterit ante tribunal, cui refert sua prout gesserit propria. Nec archangelus potest ducere ad uitam, usquedum iudicauerit eam Deus:  nec Zabulus ad penam traducere, nisi Dominus damnauerit eam.



CAP. XX.---De superfluis sacerdotum ad ecclesias dandis.

Synodus decreuit ut sacerdos omne quod superfluum habet det in ecclesia, et ut quantum ecclesie dimiserit, tantum ecclesia demat de superfluis eius.



CAP. XXII.---De sacerdotibus ut non accipiant munera iniquorum.

Synodus definiuit ut sacerdos non accipiat munera eius cuius conscientiam non nouerit: quantum enim illi hostia non prodest, tantum huic dona iniqui nocent.



CAP. XXu.---De tempore quo debent sacerdotes ab ecclesia deesse, et de penitentia eorum si ultra defuerint.


Synodus Hibernensis decreuit ut sacerdos una tantum die ab ecclesia defuerit. Si duobus, peniteat septem diebus cum pane et aqua. Si uero mortuus ad ecclesiam allatus fuerit, et ille absens; peniteri debet, quia pene reus illius est. Item, si uno Dominico ab ecclesia defuerit, agat penitentiam XX dierum cum pane et aqua: si uero duobus aut tribus, submouendus honore gradus sui.



CAP. XXuI.---De eo quod non debet sacerdos existimare dona oblata, sua esse, sed ecclesie.

Synodus dicit: Sacerdotes quibus ab aliis aliquid siue cum ecclesia siue sequestratim donatur, quia hoc ille qui donat pro redemptione anime, non pro commodo sacerdotis, probatur offerre, non quasi  suum proprium, sed quasi dimissum ecclesie computabunt:  quia iustum est, ut sicut sacerdos habet ecclesie dimissum, ita ecclesia habeat quod sacerdoti relinquitur.



EX LIBRO III. DE DIACONO.



CAP. III.---De ordinatione diaconi.

Synodus: Cum diaconus ordinatur, solus episcopus qui eum benedicit manum super caput eius ponat, quia non ad sacerdotium, sed ad ministerium consecratur .



CAP. uII.---De subiectione diaconi.

Synodus: [a 1Kb] Diaconi ita se presbyteri ministrum, ut episcopi presbyteros honorent.



CAP. uIII.---De distributione eucaristie a diacono.

Synodus: Diaconus prestante presbytero eucaristiam  populo, si necessitas cogit eroget.



CAP. IX.---De predicatione diaconi coram presbyteris.

Synodus: Diaconus in conspectu presbyterorum interrogatus loquatur.



CAP. XIII.---De ordinatione subdiaconi.

Synodus: Subdiaconus cum ordinatur, quia manus impositionem non accipit, patenam de manu episcopi accipiat uacuam et calicem uacuum; de manu uero archidiaconi accipiat urceolum cum aqua-manile, id est, scyphum cum aqua, et manu tergium .



EX LIBRO XI. DE PECCANTIBUS SUB GRADU.



CAP. III.---De consultu synodi de lapsis gradibus.

 Synodus Hibernensis decreuit: [b 1Kb] Ut in peregrinationem exierint, et ibi ministrare sub manu abbatis. Humanius uero Hibernenses interpretantur causa paucitatis sacerdotum, ut post penitentiam consecrentur per manus impositionem, et in silentio ministrent sub signo penitentie usque ad mortem, nichil sua uoluntate facientes.



EX LIBRO XII. DE IEIUNIO.



CAP. u.---De ieiunio inutili sine caritate.

Gildas ait: Abstinentia corporalium ciborum sine caritate inutilis est. Meliores ergo sunt qui non magnopere ieiunant, nec supra modum a creatura Dei se abstinent, cor intrinsecus nitidum coram Domino sollicite seruantes, a quo sciunt exitum uite;  quam illi qui carnem non edunt, nec prandiis secularibus delectantur, neque uehiculis et equis uehuntur, pro his quasi superiores ceteris se putantes; quibus mors intrauit per fenestras elationis .



CAP. XIu.---De soluendo ieiunio.


Synodus dicit: Humanitatis causa melius est aduenientibus fratribus, dilectionis offerre uirtutem, et abstinentie districtionem et quotidiani propositi rigorem dissoluere: etenim tunc Domino gratum ieiunium est, cum hoc fructibus caritatis fuerit consumptum.

Eadem dicit: De abstinentia insolubili a cibis statuunt Romani, ut Christi aduentus sponsi nullas nostri [c 1Kb] ieiunii leges inueniat. Quid est inter Christianum et Nouatianum *? nisi quia Nouatianus * indesinenter abstineat, Christianus uero per tempora ieiunat, ut locus, et tempus, et persona per omnia obseruetur.



EX LIBRO XIII. DE ELEEMOSYNA.



CAP. uII.---De eleemosyna, de furto aut rapina.

Synodus: Eleemosyne a spoliis aut a pretio mendacii non tam prosunt quam si non essent; sed tunc melius est dari quam inter propria his uti, ne et propria illicita.



EX LIBRO Xu. DE CURA PRO MORTUIS.



CAP. II.---De his pro quibus offerri debet.

Synodus ait: Quatuor modis offert Ecclesia pro animabus defunctorum. Pro ualde bonis gratiarum actiones sunt, in quibus nichil oblatio habet quod deleat: pro ualde malis, consolationes uiuorum: pro non ualde bonis ut plena remissio fiat: pro non  ualde malis ut tolerabilior fiat damnatio ista.



EX LIBRO XuI. DE TESTIMONIO.



CAP. III.---De his qui ad testimonium non admittendi sunt.

Synodus Hibernensis: Testimonium peccatoris non recipitur, qui quotidie super se testimonium testetur; si non impleuerit que in baptismo confessus est, quomodo aliis testis uerus habebitur? Quomodo mundialis mundum istum contendentis erga mundiales res testimonium credibile erit, qui se mortuum mundo non effecerit? Testimonium femine non accipitur, sicut apostoli testimonium feminarum non acceperunt de resurrectione Christi.



CAP. Iu.---De eo quod conspiciende sunt persone testantium.


Synodus ait: Querendum est cuius sit conuersationis is qui accusat, et is qui accusatur: uir namque sanctus ualde excellentior est horum iuramento .



CAP. uI.---De catholicis temere testantibus.


Synodus Hibernensis: Si uero ceteri iurare ausi fuerint quod ignorant, et quod dubitatur a multis, utrum sit uerum an non, sequentes eos qui mundiales sunt; peniteant ieiunium eorum qui periurium iurant, qui audaciter animas suas in manus reproborum tradiderunt.



CAP. IX.---De testimonio timendo etiam a pluribus.

Synodus: Timendum est etiam testimonium plurimorum, si amici, aut audaces, aut pretio preueniantur. Inde dicitur: Munera excecant oculos sapientum: hinc et testes resurrectionis pretio corrupti, falsum testimonium dixerunt.



CAP. XIII.---De duobus uiris contradicentibus.

Synodus: Qui falso accusant fratres, usque ad  exitum uite non communicent.



EX LIBRO XuII. DE OBLATIONIBUS.



CAP. III.---De his tribus causis qui retrahunt sanctificata Deo.

Synodus: Qui subtrahit hostias catholicas sanctificatas, excommunicetur. Item: Quodcunque datum fuerit in Ecclesia Dei, quocunque modo non patimur ab Ecclesia alienari.



CAP. u.---De Ecclesia humanius agente cum his qui retrahunt oblationes.

Synodus: Omnis qui audet oblationes Deo sanctificatas auferre, confirmet Domino quod retraxit, aut satisfactionem per penitentiam recipiat.



EX LIBRO XuIII. DE IURE SEPULTURAE.



CAP. II.---De eo quod in sepulcro paterno sepeliendum est.

Synodus decreuit: uir siue mulier in suo paterno sepulcro sepeliatur. Dicitur enim: Maledictus omnis homo qui non sepelitur in sepulcro patrum suorum .



CAP. III.---De eo quod debet homo sepeliri in ecclesia cui monachus est.

Synodus statuit: Si quis in ecclesia coniunctus fuerit, in ea sepelietur.

Synodus Hibernensis: Monachus cum in uita sua libertatem propter iussionem abbatis non habuerit, quanto magis in morte?



CAP. uI.---De sepultura eius qui se duobus abbatibus coniunxit.


Synodus Hibernensis: Si quis commendauerit animam suam et corpus, et omnia que habet Deo, et principi, id est abbati sancto: et si postea exierit ad alterum abbatem, et commendauerit illi animam suam, et omnia que possidet; cuius erunt hec omnia? prioris utique abbatis omnia sua, si tamen uotum eius illo uiuente non tacuit. Nouissimo uero abbati relinquitur et corpus eius, et uestimentum, et equus, et uacca: uel si tanti honoris fuerit, duo equi cum curru, et ornamentum sui lectuli et uas de quo biberat: tamen prior abbas offerre pro anima monachi sui discedentis ab eo debet.

Eadem synodus: Omne corpus sepultum habet in iure suo uaccam, et equum, et uestimentum, et ornamentum  lecti sui: nec quidquam horum redditur in alia debita; quia corpori eius tanquam uernacula debentur.



CAP. uII.---De mortuo retinendo.

Synodus eadem: Quicunque discesserit de sua ecclesia, et in alia ecclesia sepultus fuerit, cuius propinquus ueniens corpus mortui mutare uolens, dabit pretium sepulcri prioris; hoc est uaccam, et uestimentum eius commune; et rogabit principem loci, ut basilicam eius foderit. Si uero eadem familia miserationem anime eius in die uII fecerit, reddet amicus pretium eius, et sedatium commune. Si sacerdos postulauerit, sic erit etsi monachus fuerit; si uero peregrinus, uestimentum dimittet. In uita monachorum: Quidam clericus in aliena ecclesia moriens  illic sepultus est, propinquis uero eius corpus petentibus non est dimissum, sed obnixe retentum est. Inde ad Ouium episcopum euntibus dixit: nec retinendus, nec dimittendus uacuus.



EX LIBRO XX. DE PROuINCIA.



CAP. u.---De alienis prouinciis adeundis ad iudicandum.

Patricius ait: Si questiones in hac insula oriantur, ad sedem apostolicam referantur .



EX LIBRO XXI. DE IUDICIO.



CAP. XII.---De iudicibus Ecclesie quales fieri debent.

 Patricius ait : Non oportet iudices Ecclesie habere timorem hominum, sed timorem Dei, quia timor Dei principium sapientie est . Non oportet iudices Ecclesie Dei habere sapientiam mundi: quia sapientia mundi stultitia est apud Deum , sed sapientiam Dei habere. Non oportet iudices Ecclesie munera suscipere, quia munera excecant oculos sapientium et mutant uerba iustorum . Non oportet iudices Ecclesie habere personam in iudicio, quia non est acceptio personarum apud Deum . Non oportet iudices Ecclesie cautelam secularem habere, sed exempla diuina, quoniam non oportet seruum Dei cautum esse, uel astutum. Non oportet Iudices Ecclesie tam ueloces esse in iudicio,  donec sciant quod probum fiat; quia scriptum est: Noli iudex esse cito . Non oportet Iudices Ecclesie uolubiles esse. Non oportet iudices Ecclesie mendacium dicere, quia magnum crimen est mendacii; sed oportet iudices Ecclesie rectum iudicium iudicare: quia in quocunque iudicio iudicauerint, iudicabitur de eis.



CAP. XXuI.---De iudicio clericorum, utrum fiat apud iniquos aut apud fideles.

Patricius ait : Omnis mundialis sapiens, si sapiens sit, non iudicet iudicia Ecclesie.

Synodus dicit: Clericus qui causam suam siue iustam siue iniustam ad iudicium alterius fidei iudicis prouocat, excommunicetur.



CAP. XXuII.---De eo quod licet clerico appetere causam suam sine lite.


Synodus: Ne quisquam presumat clericum apud secularem iudicem episcopo non permittente pulsare: sed si pulsatus fuerit, non respondeat: non proponat, nec adeat criminale negotium in iudicio seculari.



EX LIBRO XXII. DE uERITATE.



CAP. I.---De ueritate iudicanda quocunque ore prolata sit.

Gildas: ueritas sapienti nitet, cuiuscunque ore prolata fuerit.



EX LIBRO XXIu. DE REGNO.



CAP. III.---De eo quod malorum regum opera destruant.


Patricius : Nonus abusionis gradus est rex iniquus. Cum rector esse uult in semetipso, nominis sui dignitatem non custodit: nomen enim regis hoc retinet, ut subiectis omnibus rectoris officium procuret: sed qualiter alios corrigere poterit, qui proprios mores, ne iniqui sint, non corrigit? Terrarum fructus demit, seruitia populi impedit, carorum mortes preparat, hostium incursus in prouincias concitat, undique bestias quadrupedum dilaceratione inquietat potestates erias suscitat, terrarum fecunditatem marisque ministeria prohibet, fulmina succendit, arborum exurit flores, fructus immaturos deiicit; non solum presentis imperii  faciem suffuscat, sed etiam filios et nepotes, ne regni hereditatem obtineant, obscurat. Propter piacula regum, Saul et Ieroboam, Achab et ceterorum, semina eorum ne regnarent exstinxit Deus.



CAP. III.---De eo quod bonorum regum opera edificent.

Patricius : Iustitia uero regis iusti hec est. Neminem iniuste iudicare, aduenis et uiduis, et pupillis defensorem esse, furta cohibere, adulteria punire, impudicos et histriones non nutrire: iniquos non exaltare, impios de terra perdere, parricidas et periurantes uiuere non sinere, defendere pauperes, eleemosynis alere, iustos super regni negotia constituere, senes sapientes et sobrios consiliarios habere,  magorum et pythonissarum et auguriorum superstitionibus non intendere, patriam fortiter et iuste contra aduersarios defendere, per omnia in Deo confidere.



CAP. uII.---De rege non habente uxores plurimas.

Synodus: Quantam dignitatem acceperit rex, tantum timorem habere debet; multe enim mulieres animam eius deprauant, et animus eius multitudine uxorum diuisus maxime in peccatum labitur.



EX LIBRO XXu. DE SORTE.



CAP. u.---De eo quod inter dubia sors mitti debet.

Synodus Hibernensis: Sors aut inter duo dubia, aut inter duo equalia, aut inter duo concatholica mitti debet.



EX LIBRO XXuII. DE CIuITATIBUS REFUGII.



CAP. XI.---De diuersa penitentia homicidarum sponte occidentium.

Hibernensis synodus dicit: Omnes homicide si toto corde conuersi fuerint, uII annorum penitentiam districte sub regula monasterii peniteant.

Patricius : Qui occiderit, aut fornicationem fecerit, aut  more gentilium aruspicem interrogat; per singula crimina annum penitentie agat: et illo impleto, cum testibus postea resoluetur a sacerdote.



EX LIBRO XXuIII. DE FURTO.



[a 1Kb] CAP. uI.---De furto in ecclesia peracto.

Patricius ait: [b 1Kb] Qui furatus fuerit pecuniam aut in sancta ecclesia, aut in ciuitate intus ubi martyres et corpora sanctorum dormiunt, sors mittatur super tribus, aut illius manus, uel pes circumcidatur, aut in carcerem mittatur, ieiunans tempus quod iudicauerint seniores, et reddat integrum quod abstulit; aut in peregrinationem eiiciatur, et restituat duplum, et iurabit quod non reuertetur donec impleuerit penitentiam,  et post penitentiam erit monachus.



CAP. uII.---De penitentia furantis, si non de ecclesia

Patricius : Qui furtum fecerit, dimidium annum peniteat, XX diebus cum pane et aqua uiuat, et rapta restituat, si fieri potest, et sic in Ecclesia recipiatur. uinniauus dicit: Clericus si furtum fecerit, quadruplum reddat, et annum integrum peniteat.



EX LIBRO XXIX. DE COMMENDATIS.



CAP. u.---De commendatis ad ecclesiam non reddendis.

Synodus Hibernensis: Omne depositum reddatur, nisi depositum ecclesie matris omnium baptizatorum:  sicut enim omnis mater uicem depositi perditi filio suo non reddit; ita omnis ecclesia filiorum suorum deposita, quamuis sint perdita, reddere non debet.

Item eadem synodus: Si quis custodierit clauim domus, et fur suffoderit eam, et furatus fuerit depositum alicuius, non reddet is qui accepit, sed iurabit omnis domus illius: quanto magis, si cum pecunia sua furatum est.



EX LIBRO XXX. DE PATRIBUS ET FILIIS.



CAP. Xu.---De eo quod non negligendi sunt parentes etiam cultus diuini gratia.

Synodus: Quicunque filii a parentibus causa diuini cultus abscedunt, nec debitum reuerentie dependunt, anathema sint .

Item: Qui patrem et matrem in necessitate relinquit, eum excommunicandum esse censuimus.



CAP. XIX.---De his qui despiciunt filios suos causa religionis.

Synodus sancta dicit: Si quis filios reliquerit, et eos non enutrierit, et non facit quod pertinet eis causa diuini cultus, sine contentione anathema sit .

 Item: Quicunque filios procreauerit causa posteritatis, nutrire debet, ne sue carnis homicida siue dispersor existat; dicit enim Scriptura: Carnem tuam ne despexeris .



CAP. XX.---De eo quod preponendus Deus sit filiis.

Synodus: Definimus ut omnis penitens non omnia sua reliquerit filiis suis, et liber exspectet Christum, qui omnia dabit necessaria.



EX LIBRO XXXI. DE PARENTIBUS ET EORUM HAEREDIBUS ET FILIIS.



CAP. X.---De hereditate seruanda filiis legitimis.

Synodus dicit: Non debet fraudare pater filium suum, sed largiri dona, et hereditatem dare debet.



CAP. XIu.---De eo quod debet Ecclesia partem suam dare cognatis defuncti.

Synodus definiuit: Cum quis moritur, omnia que  habet commendet Deo, et partem Cesari tribuat, et Deus per manus hominum tribuat filiis eius aut propinquis.



CAP. XX.---De his qui addunt auctores Ecclesie in feminis heredibus.

Synodus Hibernensis: Auctores Ecclesie hic multa addunt ut femine heredes dent ratas et stipulationes; ne transferatur uera hereditas ad alienos: Dominus etiam: Transibit hereditas earum fratribus patris sui, inde propinquis . Sciendum utrum dabunt partem Domino: si tacuerint propinqui earum, Domini erit quod dabunt: si non uero, irritum erit. Sciendum est quid dabunt in testamentum, hoc est, uaccas, uestes et uasa. Sciendum est quid dabunt ministris, hoc est, partem de  ouibus et lanam. Si uero de propinquis fuerint ministri, dabunt eis aliquid de hereditate; et si Ecclesie [a 1Kb] habuerint paternam, dabunt ei de sua hereditate; et si genuerint filios, uiris sue cogitationis dabunt hereditatem.



CAP. XXII.---De testamento infirmi.

Synodus Hibernensis: Testamentum infirmi ut suo ministro de mobili partem substantie, et aliam partem heredibus, aliamque ecclesie tribuat in pretium  sepulcri. Hereditas uero diuiditur inter regnum, et ecclesiam, et heredes. Si uero non habuerit regnum, tertia pars ministrorum erit; si autem non habuerit [b 1Kb] , diuident propinqui et ministri.



CAP. XXIII.---De duobus coheredibus duorum mortuorum patrum contradicentibus.

Synodus: Coheredes duorum patrum contradicentes, ubi inuenitur etas et prudentia, ac dignitas morum, et bona conscientia, eligatur et credatur quod dicat; aut forte, quod discernit omnem dubietatem, a iudicibus idoneis interpretentur. Item: Heredes mortuorum sic iudicentur: Si alter habuerit testes, adhibeat; si non habuerit, etas uidenda, et nobilitas, et ordinatio, et ratio: si uero titubauerint, a sorte aut ueritate que superat omnia, aut iudicibus ueris in alteram partem non declinantibus  interpretentur.



EX LIBRO XXXII. DE DEBITIS ET PIGNORIBUS ET USURIS.



CAP. uI.---De mercede mercenariorum cito reddenda.

Synodus: Considerandum est opus mercenariorum, et tunc merces reddenda est.

Item: Omnis mercenarius opus suum cito consumit, ut cito accipiat.

Item: Omnis mercenarius ad oculum seruit, ideo exactor preponendus ei.

Item: Mercenarius deserit oues in quantum mercenarius, et non congregat dispersum, et quod fractum non fouet .



CAP. IX.---De quantitate pignoris et ratione eius.

Synodus Hibernensis statuit quintam partem debiti  in pignus tribui, ut in lege dicitur: Reddet quintam partem; et si non soluerit pignus suum, usque ad certum tempus, non soluet in eternum; et reddet totum debitum nisi miserearis illius.



EX LIBRO XXXIII. DE FIDEIUSSORIBUS ET RATIS ET STIPULATORIBUS.



CAP. II.---De eo quod non debet clericus esse fideiussor.

Synodus: Clericus fideiussoribus seruiens deponatur 

Patricius : Clericus si pro gentili homine fideiussor fuerit in quacunque quantitate, si contigerit  ut per astutiam aliquam gentilis ille fallat, de rebus suis soluat debitum; nam si armis  compugnauerit, computetur extra Ecclesiam.



CAP. III.---De personis indignis ad fideiussionem.

Synodus Hibernensis: Non est dignus fideiussor fieri nec peregrinus, nec robustus, nec monachus nisi imperante abbate, nec filius nisi imperante patre, nec femina nisi domina, uirgo et sancta.



CAP. Iu.---De tempore quo debet ra a soluere.

Synodus Hibernensis dicit, ut rata reddat debita pro quibus fixerat manus, ita ut prima uice 15 diebus  exspectet debitor; secunda uice 20 diebus; tertia uice 30 diebus; quarta uice 40 diebus. Postea sine reputatione reddat debitum.

Item alii aliter dicunt: ut si pro uiuo, prima uice 10 diebus exspectet; secunda uice 5. Si uero pro mortuo, 30 diebus.



CAP. u.---De modo quo reddet debitor [a 1Kb] salutem rate.

In definitione eiusdem synodi, debitor reddat quantum rata soluit et quantum fatigatus fuerit; si uero humanus fuerit, rate non queret usuram, nisi quod tantum soluit, et quantum fatigatus fuerit; si uero inhumanus fuerit, uno anno crescet usura, et omne debitum reddat, et quintam partem debiti in omni mense.



CAP. uI.---De eo quod aliquis non debet emere aut uendere sine ratis et stipulationibus.


Synodus sancta decreuit ut omnis uenditio tribus confirmetur; id est ratis, et stipulationibus et testibus, et scriptione in qua fiunt.



CAP. uII.---De ratione stipulationum et testium.

Synodus Hibernensis: Si una stipulatio fuerit, sortientur [b 1Kb] creditor et debitor, et iurabit alter super alterum. Si uero alter duos uel tres menses habuerit, aut pluribus erit iuramentum, et debitor reddet. Si uero stipulationes inter se dissentiant, sortientur, nisi fuerint testes; et si mendax sit altera pars, aut soluet debitum, aut penitebit quantum ualet debitum.



CAP. uIII.---De debitore resistente.

Eadem synodus: Omnis debitor qui resistit testibus,  et stipulationibus, eiiciatur, donec secundum iudices peniteat.

Patricius dicit: Nam si armis compugnauerit, extra Ecclesiam eiiciatur.



EX LIBRO XXXIu. DE IURAMENTO.



CAP. u.---De iuramento soluendo.

Synodus: Definitio incauta soluenda, nec preuaricatio sed temeritatis emendatio. In Regum libro Saul iurauit Ionathan occidere nec occisus est; nec in hoc iuramento culpatur, quia iuxta uoluntatem suam non Dei uoluntatem iurauit.

Synodus Hibernensis: Iuramentum filii aut filie nesciente patre, iuramentum monachi nesciente abbate,  iuramentum pueri, irrita sunt.



EX LIBRO XXXu. DE IUBILEO.



CAP. uII.---De tempore quo neglecta cadunt in ius antiquum.

Synodus Hibernensis: Quidquid per 50 annos remanserit, hoc est annum iubileum, in unius iure transgrediens, sine murmuratione, aut excommunicatione in perpetuo non reuertetur.



CAP. uIII.---De eo quod obseruande sunt leges iubilei etiam in [c 1Kb] Nouo.


Synodus ait: De uendentis, assuetis licet, uerum nunquam ueteratur: obseruande sunt tamen leges iubilei, id est anni quinquagesimi, ut non affirmentur incerta tempore ueterato; et ideo omnis negotiatio subscriptione affirmanda est.



CAP. X.---De hiis quos non concludit iubileus.

Synodus Hibernensis: Aliis tibi opponentibus iubileum, respondebis: Annus iubileus de rebus uenditis et commutatis ex coheredibus propriis ad homines catholicos est. Non de antiquis commendatio; non de his que per uim rapte sunt; non de his que sine pretio fiunt; non de his que uenduntur ex alienis hereditatibus; non de his que inter regem et Ecclesiam  fiunt: quia rex proprium Ecclesie quanto tempore non subtrahet, ita Ecclesia ius regis non subtrahet: non de his que fiunt inter fratres, quia frater fratrem fraudat .



EX LIBRO XXXuI. DE PRINCIPATU.



CAP. III.---De bonis principibus.

Synodus Hibernensis : Oportet omnem [d 1Kb] principem, ut terra sit ad sustinendum, gubernator sit ad corrigendum, anchora sit ad sustentandum, malleus sit ad percutiendum, forceps sit ad tenendum, sol sit ad illuminandum, ros sit ad madefaciendum, pugillarius ad scribendum, liber sit ad legendum, speculum sit ad conspiciendum,  terror sit ad terrendum, imago sit in omnibus bonis, ut sit omnia in omnibus .



CAP. u.---De eo quod principes non culpandi sunt paruo crimine.

Gildas: [e 1Kb] Aaron in culpando Moyse propter uxorem Aethiopissam lepra Maria damnatur: quod nobis timendum, qui nobis principibus detrahimus propter mediocres culpas.



CAP. uII.---De eo quod non petitur principatus, nisi quis prius subiectus.

Synodus: Oportet eum qui uult principari, prius monachum esse: et eum qui uult hereditare, prius pium esse; qui uult docere, prius discipulum esse.



CAP. XIu.---De eo quod debet princeps habere ministrum.

 Synodus: Oportet principem omnia pensare per manus ministrorum in usus parochie, et subiectorum et pauperum.



CAP. Xu.---De eo quod non debet princeps nisi parua donare sine consilio subiectorum.

Synodus dicit: Non debet facere quidquam sine consilio subiectorum, nisi pauca in liberationem uinctorum, et in consolationem pauperum et uiduarum; et si clerici absentes sint, tunc faciet .



CAP. XX.---De consensu populi cum principe in ordinando successore.


Synodus dicit: Definimus omnes principem non ordinandum, nisi uocatis clericis et parochia in unum consentientibus.



CAP. XXIII.---De aliis desiderantibus principatum indigne, hoc est incipientibus, aut nuper a mundo conuersis.

Synodus: Decernimus ut discat quod doceat, reformetur quod teneat, et sicut lucerna super candelabrum posita luceat, ut aduersa uis uentorum irruens conceptam eruditionis flammam non exstinguat, sed augeat.



CAP. XXuII.---De penitentia blasphemantis principem bonum.

 Patricius ait : Qui murmurat uerba blasphemie contra principem bonum per odium, uel inuidiam, cum pane et aqua peniteat 7 diebus, exemplo Marie contra Moysen murmurantis.



CAP. XXIX.---De eo quod incipientes preesse non debent.

Synodus totius mundi, et Patricius decreuit : Qui incipiens est, nullo modo preesse liceat, sed sub manu abbatis catholici opus suum exerceat



CAP. XXXI.---De manendo in omni uocatione.

Gildas: Unusquisque in quo uocatus est in eo permaneat, ut nec primarius nisi uoluntate mutetur  subiectorum, nec subiectus nisi senioris consilio locum prioris obtineat.



CAP. XXXIII.---De pessimis principibus eiiciendis.

Superbus angelus de celo eiectus est, Adam post peccatum de paradiso in terra eiectus est, Hieroboam rex iniquus a decem tribubus deseritur. Omnes heretici quamuis magnarum urbium principes sint, denudata eorum heresi, a cathedris suis consensu synodi eiecti sint.



CAP. XXXu.---De eo quod non dispersa esse debet Ecclesia per contumaciam, sed congreganda est ut oues in ouile.

Synodus Hibernensis: Si qua contumacia inter principem et nomen eius per discordiam aliquam orta sit: non reiiciat pastor gregem suum in dispersionem,  nec oues pastorem fugiant, sed inuicem pacificentur, dicentes: Introibo ad altare Dei mei . Gregorius Nazianzenus tractat hoc dicens: Ab altario non quislibet potestatem habet me repellere. Nec fraudetis unquam ouile uestrum: non insurgant pedes aduersum caput, neque caput a se esse alienos deputet pedes .



CAP. XXXuII.---De eo quod non debet princeps putare proprium quod sibi deponitur, sed Ecclesie.

Synodus: Pontifices uero quibus aut cum Ecclesia aut sequestratim donatur aliquid, hoc non quasi proprium, sed inter facultates Ecclesie computabunt.



EX LIBRO XXXuII. DE DOCTRIBUS.



CAP. XuI.---De emendatione doctorum, quod ab ipsi heresis orta est.

Synodus: Notandum quod a sapientibus heresi per mundum delata est.



EX LIBRO XXXuIII. DE MONACHIS.



CAP. I.---De nomine monachorum.

Synodus Hibernensis: Monachus Grece, Latine unalis, siue quod solus in eremo uitam solitariam ducit; siue quod sine impedimento mundiali mundum habitet; siue quod in hac uita solus, etsi inter multos habitet, uersetur.



CAP. Iu.---De eo quod non oportet monachum fieri sine abbate.

 Synodus: Non oportet monachos fieri sine gubernatione, nisi tantum una hora, ne uentus discordie et dissensionis disperdat Ecclesiam.



CAP. u.---De eo quod non oportet monachum habere proprium.

Gildas dicit: Quidquid monacho de rebus secularibus superabundauerit, ad luxurias et diuitias debet referri: et quod necessitate non uoluntate habere compellitur, ut non penuria cadat, non illi ad malum reputabitur.



CAP. uI.---De monacho non retinendo ab abbate suo.

Gildas dicit: Abbas remissus non retineat monachum suum ad districtiora se tendentem



CAP. uII.---De monachis fugientibus susceptis; uel non susceptis.


Gildas ait: Qui ueniunt ad uos de uiliore loco ad perfectionem, quorum abbas ita degenerauit ab opere Dei ut mereatur ad mensam non recipi sanctorum, et fornicationis crimine non suspectionis, sed male uidentis onerari, suscipite etiam sine ullo scrupulo monachos tales ad uos de flamma inferni confugientes, nequaquam illorum consulto abbate: illos uero quorum abbatem de mensa sanctorum propter infamiam non arcemus, non debemus illo nolente suscipere; quanto magis uenientes de sanctis abbatibus et nullo alio modo suspectis, nisi quod habet pecora et uehicula, uel pro consuetudine patrie, uel sua infirmitate, que minus ledunt habentes, si cum humilitate et patientia, quam aratra trahentes et sofosoria  figentes terre cum presumptione et superbia. Item, naui fracta qui potest natare natet.



CAP. uIII.---De eo quod debet monachus dare abbati acquisita.

Synodus dicit: Monachus qui per contumaciam per deserta loca uagari ceperit ut habere aliquid presumpserit proprium, omnia que acquisiuerit abbati deferantur secundum monasterii regulam: ipse uero tanquam fugax sub custodia reuocetur.



CAP. X.---De eo quod ambo excommunicandi sunt monachus fugitiuus et susceptor illius.

Patricius : Quicunque excommunicatus fuerit a quolibet clericus, et ab alio susceptus fuerit, cequali penitentia corripiantur.



CAP. XI.---De uago monacho excommunicando.


Patricius ait: Monachus inconsulto abbate uagus ambulans in plebe, debet excommunicari.



CAP. Xu.---De eo quod non oportet monachos a congregatione secedere.

Synodus Agathensis : Monachis ad solitarias cellulas non liceat a congregatione secedere, nisi forte probatis post meritos labores ab abbatibus permittatur - ita tamen, ut intra eadem monasterii septa manentes, separatas habeant cellulas.



CAP. XuI.---De eo quod non oportet monacho cellam construere sine abbatis permissu.

Synodus Aurelianensis : Nullus monachus ambitionis et uanitatis impulsu cellam sine abbatis sui permissione construere presumat.



EX LIBRO XXXIX. DE EXCOMMUNICATIONE.



CAP. I.---De ordinatione excommunicationis.

Synodus Hibernensis uI modos dicit, a celebratione, a communicatione misse, a cohabitatione, a benedictione, a colloquio pacifico, a commeatu .



CAP. Iu.---De eo quod non cito quis excommunicandus sit.

Gildas ait : Non Ne Cham filium suum magice artis scribam ab arca, aut mense communione uoluit arcere. Non Abraham Aner et Heschol in debellatione u regum exhorruit. Non Loth Sodomorum conuiuia exsecratus est. Non Isaac participationem mense Abimelech, et  Ochaz, et Phicol ducis militum negat; sed post cibum et potum iurauerunt sibi mutuo. Non Iacob extimuit communicare filiis, quos nouit uenerari idola. Non Ioseph renuit Pharaonis mense et scypho participari. Non Aaron sacerdotis idolorum Madian mensam repulit. Necnon Moyses simul cum Iethro hospitium et conuiuium pacificum iniuit. Non Christus conuiuia paganorum deuitabat; ut omnes peccatores et meretrices saluaret.



CAP. uII.---De eo quod suscipienda non sit eleemosyna excommunicati.

Patricius : Quicunque Clericus excommunicatus fuerit, nec eius eleemosyna in Ecclesia recipiatur.



CAP. uIII.---De eo quod non debet excommunicatus offerre, uel baptizare, sed solum orare.

 Patricius: Si quis excommunicatus fuerit, solus ex eadem hora orationem faciat, nec offerre, nec baptizare liceat ei, donec se faciat emendatum.



CAP. XI.---De eo quod non tam esca et potus, quam cogitatio et opus prauum hominem maculant.

Synodus: Non tam esca et potus nocent, quam mala cogitatio et opus prauum hominem maculant: sine alio enim potes esse, sine uero teipso nunquam.



CAP. XIu.---De eo quod melius est secedere a malis, ne simul quis cum illis pereat.

Synodus: Omnis clericus qui ludum spectare desiderat, degradetur.

 Item: Quicunque clericus in bello aut in rixa mortalium et gentium ludis mortuus fuerit, neque oblatione, neque oratione postuletur pro eo, sed in manus incidat iudicis; sepultura tamen non priuetur.



EX LIBRO XL. DE COMMENDATIONIBUS MORTUORUM.



CAP. II.---De principe aut episcopo sua propria commendante.

Synodus: Omnis princeps potest commendare sua propria post mortem.



CAP. III.---De eo quod non liceat principi commendare res ecclesie.

Synodus: Omnis princeps Christianus ut inuenerit ecclesiam, sic derelinquat, nisi consensu clericorum  nichil in morte commendet, ne maledictionibus post mortem grauetur.



CAP. Iu.---De eo quod potest princeps commendare aliqua de rebus ecclesie.

Synodus Hibernensis: Princeps in sua morte etiam de rebus Ecclesie commendare potest, hoc est pretium ancille, siue de mobili substantia, siue de agro .

Item: Testamentum episcopi siue principis est X scriptuli sacerdoti danti sibi sacrificium, sagum pauperi, uiaticum cibi uidue, commune uestimentum ministro; et hec tamen firmentur a clericis.



CAP. uIII.---De degente sub censu nichil commendante.

Synodus Hibernensis: Sicut sine permissu abbatis  monachus nichil commendare audebit; ita degens sub censu potestatem non habebit donare aliquid in morte sua, nisi iubente domino suo.



CAP. IX.---De degente sub censu sua commendante.

Synodus Hibernensis: Si quis fuerit sub censu regali, abbate et commendauerit aliquid; si audierit et tacuerit dominus diebus, non potest retrahere; sin uero irritum erit.



CAP. X.---De commendatione mulieris degentis in coniugio.

Synodus Hibernensis: Si uir eius tacuerit diebus, non retrahet quodcunque dedit; si uero non tacuerit, irritum erit eius testamentum preter corporis sui rationem, et sagum et uaccam cum corpore suo si habuerit: ecclesie, cui seruierit, quandiu cum uiro suo fuerit, ex consensu uiri tertiam partem substantie  sue dabit, sed uir eius distribuet [a 1Kb] : cetera uero uiri sui et filiorum eius erunt.



EX LIBRO XLI. DE ECCLESIA ET MUNDO.



CAP. III.---De Ecclesia non denudanda a mundo.

Synodus: Fures et latrones et raptores de Ecclesia eiiciendi sunt.

Item: Si fraudaueris amicum, furtum est; Ecclesiam uero fraudare sacrilegium.



CAP. uI.---De Ecclesia, ut totum non rapiat.

Synodus: Nullum oportet fraudare filios, aut fratres, aut propinquos.

 Item: Ecclesia nonnisi partem Dei accipiat: cum enim heres mundi uenerit, retrahet ea que mundi sunt.



CAP. uII.---De duabus ecclesiis contendentibus agrum unum.

Synodus: Ager inquiratur in scriptione duarum ecclesiarum; si in scriptione non inueniatur, requiratur a senioribus et propinquis quantum temporis fuit cum altera, et si sub iubileo certo mansit, sine uituperatione maneat in eternum. Si uero senes non inuenti fuerint, inter se diuidant; et altera cui propinquior det pretium quantum iudices iudicauerint.



CAP. uIII.---De iure ecclesie non pereunte, licet multa tempora transierint.

 Synodus: Si episcopus humanitatis obtentu uillulas clericis uel monachis prestiterit excolendas, uel pro tempore tenendas, etiam si longa temporum spatia transire comprobantur, ad ecclesiam reuertentur.



CAP. Xu.---De Ecclesia non retinente aliquem per uim.

Synodus: Si quis sua uoluntate discesserit, notetur coram testibus, et relinquatur Deo.



CAP. XIX.---De eo quod melior diuisio quam discordia.

Synodus: Melius est diuidere, quam semper discordare: diuisio enim prestat pacem, discordia uero destruit.



CAP. XXI.---De quanto malo merentur proiectores infantum in ecclesia Dei.

 Synodus Hibernensis: Quicunque infantes in ecclesia Dei proiiciunt ignorante abbate; si in ea episcopi sunt sepulti, aut presentes sint, III annis et dimidio peniteant. Si uero homicidium in ea fecerint, uII annis peniteant. Unde hoc sumptum est, quod episcopus uII gradus habet, et Ecclesia septiformis est: si uero non habuerint episcopos, sed parua sit ecclesia, anno et dimidio peniteant.



CAP. XXII.---De infantibus in ecclesia proiectis.

Eadem ait: Filius allatus seruus est eiusdem, nisi depretiatur, nec noxa eius maculabit ecclesiam si proteruus sit, si tamen inquantum ualet corripuerit filius allatus ecclesie: si intra C dies ab ea discesserit, nullam potestatem habebit, sed ad nutrientium  ius pertinebit: si ecclesia pecuniam sumpserit a parentibus inquantumcumque nutrientium more parentum erit filius: si infans mortuus fuerit per negligentiam, uII annis peniteant, quia Christum necauerunt. Hinc alii iudicant, ut uII annis peniteant qui infantes proiiciunt; ut quantum malum infixerint in Ecclesia Dei, tantum accipiant.



CAP. XXIII.---De querentibus pecunias uituperandis.

Synodus: Qui facultates ecclesiasticas subsidio uite congregant sub nomine misericordie, tollat ab eis auctoritas, si neminem captiuorum redemisse comperiuntur: et quod acquisierint, in redemptionem captiuorum distribuatur; et alieni a Christianis fiant, donec penitentiam trium annorum agant.

Patricius: Si quis redemptionem captiui inquisiuerit  in plebe, suo iure, sine permissione abbatis, meruit excommunicari.



CAP. XXIu.---De collectura pecunie non uituperanda necessitate cogente.

Patricius: Si quis acceperit permissionem pontificis, et collectum sit pretium captiui, non plus exigens quam necessitas poscit, si quid supra remanserit, ponat super altare, et indigentibus detur et captiuis

Item: Si quis colligit pecuniam sub nomine misericordie, non audeat spoliare Ecclesiam Dei, sed reges et plebes, quibus melius est dare quam recondere.



CAP. XXu.---De Ecclesia ligatum soluente.

Synodus Hibernensis: Si Ecclesia soluerit uinctum  de uinculo, det uincula pretii penitentie super eum: si uero ille non impleuerit penitentiam, et fecerit aliquod malum, non ueniet maledictum super Ecclesiam Dei: Ecclesia enim habet potestatem ligandi et soluendi, et libera est, et unusquisque in eam debitor est.



CAP. XXuI.---De Ecclesia degente sub censu non soluente uinctum.

Eadem synodus: Si Ecclesia sub censu regis deguerit, et mundialibus quibusdam funibus constricta sit, non est digna soluere uinctum; nam si soluerit, reddet debita delictorum eius.



CAP. XXuII.---De libertate Ecclesie catholice non reddente debita malorum.

Eadem synodus: Non reddet Ecclesia in tribulatione delicta aliorum. Sicut non uenient delicta  demonum super Deum aut angelos eius; sic non uenient delicta membrorum diaboli super membra Christi, id est super sanctos, nec monachorum fugientium ab Ecclesia; neque peregrinorum pessimorum, neque eorum qui iaciuntur super Ecclesia, id est collectorum malorum, nec cognationum mundialium; sed mundiales delicta aliorum mundialium, que commiserunt in Ecclesia, Ecclesie reddent: similiter mali fratris delictum non maculabit fratrem religiosum siue spiritualiter, siue mundialiter in delicto eius reddendo.



CAP. XXuIII.---De ordine delicti fratris peccantis.

Eadem synodus: Primum delictum uniuscuiusque mali hominis ueniet super substantiam suam et pecora  sua: secundum si non habuerit substantiam aut pecora ueniet super regiones suas; si non habuerit regionem, ueniet super regem suum: si non habuerit regem, ueniet super eum qui arma dedit, et uestimenta illius qui delictum fecit; sin uero, postremo ueniet super illum qui cibauit illum, et lectum dedit. Si uero nichil de his omnibus inueniatur, et delinquat in ecclesia, queratur a rege maximo prouincie in qua est ecclesia ista.



CAP. XXIX.---De culpa peccatorum non ueniente super Ecclesiam, etiamsi pascat eos.

Synodus eadem: Si Ecclesia dederit cibum illi qui delictum fecerit, non ueniet delictum mali hominis super Ecclesiam propter cibum datum ab Ecclesia malo homini, quia columba uera est; columba autem  non suis tantum pullis ministrat, sed omnibus auibus aperientibus os suum: ita omnibus seruit Ecclesia, Domino dicente: Estote perfecti sicut pater uester celestis perfectus est: qui solem suum oriri facit super bonos et malos, super iustos et iniustos .



CAP. XXX.---De mundialibus non iurantibus super discessorem Ecclesie.

Synodus eadem: Defendit se Ecclesia etiam post obitum principum suorum, et non iuratur super illam, id est super discessores, quia uiua sunt uerba illorum. Hoc exemplo sancte Scripture: Et patres nostri narrauerunt nobis; non sunt occultata a filiis eorum . Et illa iurat super mortuos mundiales, et ideo non iuratur super illam, quia  libera est, et non ergastulum.



EX LIBRO XLII. DE LOCIS.



CAP. I.---De ecclesia ab infidelibus non fundanda.

Synodus: Si quis ingressus fuerit locum, non ab infidelibus aut a laicis, sed ab Ecclesia fundatur ecclesia.



CAP. III.---De fundamento ecclesie ab infidelibus accepto.

Synodus ait: Quicunque edificat ecclesiam, si ab infidelibus accipiat fundamentum, conuocet episcopum et seniores, et firmetur episcopo, et firmet episcopus in oblationem Deo et aduenis.



CAP. Iu.---De conuersatione aduene accipientis locum.

Synodus Patricii dicit : Si quis aduena ingressus fuerit in plebem, non ante baptizet, nec offerat, nec consecret, nec edificet ecclesiam, donec permissionem accipit ab episcopo illius prouincie; quod exemplum humilitatis est: nam qui sperat ab infidelibus, a laicis et non ab episcopo permissionem accipit, alienus est.



CAP. u.---De aduena non ualente tenere locum suum.

Synodus Hibernensis ait: Placuit ut aduena accipiat locum inter monasteria; cum uero datum ei locum obtinere non potuerit, ad suum monasterium reuertetur unde uenerat. Si ab infidelibus accipit, et non potuit obtinere, accipiat pretium eius ab heredibus; aliis uero uendi non poterit. Si in eo plantauerit reliquias sanctorum, potest dare aliis clericis,  sed tantum perfectis.



CAP. uI.---De eo qui dat locum alicui, si separati fuerint, hoc modo separabuntur.

Hibernensis synodus: Oportet ut princeps qui seipsum non dedit, aut sua, sed tantum seruabit ecclesie, si eiectus fuerit, aut uoluerit abscedere, dimittat dimidium seminis in pecoribus ecclesie, et quod ei datum relinquat intactum, nisi quod necessitas loci illius exegerit ab eo, et quod secum intulit tollat. Si ipse dominatricem aut ministros conduxit, in sua parte erunt: si uero causa loci conduxit, cum parte loci exibunt: et omnes oblationes alienorum inter principem et ecclesiam diuidentur in separatione: sed si princeps sacerdos catholicus sit, omnes hos labores quos ille fecit, et omnia loci ornamenta,  loci erunt; et quidquid ipse laborantibus impenderit de substantia loci non reddet, exceptis rebus maximis et propriis, id est specialibus ecclesie uasis. Aliis uero placuit, quod in primo anno sparsit, in separatione non reddet, quia egenus fuit.



CAP. XI.---De termino sancti loci ignoto, terminatoque tribus personis

Synodus Hibernensis: Terminus sancti loci habeat signa circa se.

Synodus dicit: Ubicunque inueneritis signum crucis Christi, ne leseritis.

Item: tres persone consecrant terminum loci sancti; rex, episcopus, populus.



CAP. XII.---De numero terminorum sancti loci.

Synodus eadem quatuor terminos circa locum sanctum  posuit: primum in quem laici et mulieres intrant, alterum in quem clerici tantum ueniunt. Primus uocatur sanctus, secundus sanctior, tertius sanctissimus. Nota nomen quarto defecisse.



CAP. Xu.---De decreto Hibernensium in uiolandis reliquiis.

Synodus Hibernensis: Quicunque reliquias episcoporum uel martyrum homicidio uiolauerit, uII annis peregrinus peniteat: si uero furto, III annis. Si autem in termino loci sancti occiderit in quo laici hospitantur, anno uno: indulgemus uero posteriora tempora L dies; quia non locus sanctus dicendus est in quem homicide cum spoliis, fures cum furtis, adulteri et periuri, et precones, et magi intrant.  Et non solum omnis locus sanctus debet intus mundari, sed et eius termini qui consecrati sunt, mundi esse debent.



CAP. XuI.---De tanto grauiore pollutione sancti loci quanto plures in eo sancti.

Patricius ait: Quicunque diis, hoc est martyribus detrabit, Deo detrahit; quanti enim cumque martyres in eo humati sunt loco, tantum Deo detrahit.



CAP. XXu.---De profanatione, cur carior sanctus sanguis quam sanctus locus?

Synodus:---Sanguis martyrum consecrat locum, non locus sanguinem. Si aliquis dixerit: mea est ecclesia, dices ei quod in Cantico legitur: Una est columba mea, et unus est dilectus meus . Et dices illi: aptum est filium occidi in sinu matris  et nutricis sue; tamen scias nutricem tantum pollutam, et pro hac pollutione consecratur, filium uero mortuum esse.

Item Ouuius episcopus dicit: Reliquias nemo potest polluere, quorum anime uisione Dei satiate mundialia obliuioni tradunt; anime uero martyrum sub ara Dei clamant dicentes, uindica sanguinem nostrum, etc. .



CAP. XXuI.---De nomine basilice et eius scissura.

Synodus Hibernensis: Basilion Grece, rex Latine: hinc et basilica, regalis, quia in primis temporibus reges tantum sepeliebantur in ea, nomen sortita est: nam ceteri homines siue igni. siue aceruo lapidum conditi sunt

 Item: [a 1Kb] Nemo alienus fuerit in libertatem scindendi basilicam sine principis permissione habet; et si hoc ausus fuerit, reddet secundum dignitatem eiusdem loci.



EX LIBRO XLIII. DE QUAESTIONIBUS MULIERUM.



CAP. II.---De eo quod cauenda sit elatio in continentia.

Synodus: Si quis ex his qui uirginitatem propter Dominum seruant extollitur aduersus coniugatos, anathema sit .

Item: Unusquisque qui uirginitatem custodit, propter Dominum faciat, non propter execrationem coniugii; qui enim uirum fidelem et religiosam feminam detestatur, aut culpabiles estimat, anathema  sit .



CAP. uII.---De ueris uiduis.

Synodus: uidue que ecclesie stipendio sustentantur, tam assidue in opere Dei esse debent, ut orationibus et meritis ecclesiam adiuuent .



CAP. uIII.---De eo quod debet ecclesia uiduas suas debiles alere.

Synodus dicit: uidue adolescentes que corpore debiles sunt, sumptu ecclesie cuius uidue sunt, sustententur.



CAP. X.---De palliatarum nomine.

Synodus Hibernensis: Pallium a palliditate dictum: hinc et palliata siue Pallas dea, que et Minerua, cuius templum pallidum est, cuius sacerdotes uirgines erant palliate, hoc est uelate: hinc  in Nouo transfertur ad palliatas, hoc est uelatas.



CAP. XI.---De etate qua debent uirgines uelari.

Synodus: Sanctimoniales, [b 1Kb] quelibet, uita earum et mores probati sint, ante annum etatis sue duodecimum non uelentur.



EX LIBRO XLIu. DE RATIONE MATRIMONII.



CAP. XI.---De temporibus in quibus continere se debent coniugati.

Synodus Hibernensis: [c 1Kb] In tribus Quadragesimis anni, et in Dominica die, et in feriis quartis, et in sextis feriis coniuges continere se debent

Item: In omnibus solemnitatibus, et in illis diebus quibus uxor pregnans, hoc est, a die quo filius in utero eius motum fecerit, usque ad partus  sui diem.

Item: A partu per 36 dies si masculus, si uero filia 46 dies.

Item: Habitantibus illis in habitu religioso copulari non permittitur.



CAP. XXXI.---De editis filiis de uiuorum uirorum uxoribus adulterantibus.

Synodus Hibernensis: Si quis legitimam coniugem  alicuius corrumpit, et superseminauerit semen, ut pregnans sit mulier, filius ille erit [d 1Kb] corporis a quo genitus est: sed tamen pretium filii dabit quantum iudices iudicauerint. Si uero adulterium superseminauerit, nichil reddet corruptor; nec adulter dabit aliquid adultero, nisi forte confesso filio pretium educandi



CAP. XXXII.---De omni adultero excommunicando.

Synodus Hibernensis: Omnis adulter siue a concelebratione, siue a communicatione mense, siue a cohabitatione, siue a benedictione, siue a colloquio, siue a commeatione, donec peniteat excludendus est.



CAP. XXXIII.---De recipienda adultera post penitentiam: et de quantitate penitentie.

 Synodus: Ut mulier iuncta alii uiro causa adulterii, excommunicata fiat definimus, donec penitentiam agat; et post penitentiam reconcilietur uiro suo.

Patricius : Si alicuius uxor fornicata fuerit cum alio uiro, non ducat aliam uxorem quandiu uiua fuerit uxor prima. Si forte conuersa fuerit, et agat penitentiam, et suscipiet eam, et seruiet ei quandiu uiua fuerit in uicem ancille, et annum integrum in pane et aqua per mensuram peniteat, nec in uno lecto permaneant.

Synodus: Septem annis peniteat; tribus quidem districte, quatuor uero remisse. Similiter de uiro intelligenda, si et ipse adulterauerit.



CAP. XXXuII.---De desponsatis puellis et ab aliis corruptis.

Synodus: Desponsatas puellas, et post ab aliis corruptas,  placuit erui, et aliis reddi quibus ante fuerant desponsate.



CAP. XXXIX.---De eo quod non potest mulier accusare uirum suum de incerto adulterio.

Synodus ait: Latente commisso uirorum non facile aliquis ex suspicionibus separandus, qui utique submouebitur si eius flagitium detegatur.



EX LIBRO XLu. DE PeNITENTIA.



CAP. XI.---De penitentia agenda etiam in ultimo spiritu.

Patricius : Si quis infirmatur, agat penitentiam, etiam ex necessitate, quia misericors est Deus.



CAP. XIII.---De loco penitentie.

 Synodus dicit: Corrigendi et penitendi locus considerandus est.



EX LIBRO XLuI. DE REGIONIBUS CENSUS.



CAP. I.---De diuisione regionis census in tres partes.

Synodus: Omnis hereditas sub censu regis et Ecclesie illigata, in tres partes diuidatur. Prima pars heredibus sine sorte datur. Secunda regibus.  Christus enim dicit: Pro me et te , Petro. Tertia uero Deo, ut Domini est terra et plenitudo eius, etc. Tertiam partem Deo dant; tertiam partem regi qui regit et fulcit Ecclesiam cum Deo et hominibus. Et tres ordines columnarum in templo leguntur, primus lignorum sine tegmine, hoc est subiecti: secundus cum argento, significans reges: tertius cum auro, significans principes catholicos.



CAP. u.---De eo quod regis et episcopi equalis sit census.

Synodus Hibernensis ait: Omnis qui ausus fuerit ea que sunt regis aut episcopi furari, aut rapere, aut aliquid in eos committere, paruipendens displicere, uII ancillarum pretium reddat, aut uII annos peniteat cum episcopis.



EX LIBRO L. DE TONSURA.



CAP. uI.---De tonsura Britonum.

Gildas ait: Britones toto mundo contrarii, moribus Romanis inimici, non solum in missa, sed etiam in tonsura cum Iudeis umbre futurorum seruientes, [a 1Kb] que ueritati, Romani dicunt, quorum tonsura aure ad aurem tantum contingebat, pro excellentia ipsa magorum tonsura, qua sola frons anterior tegi solebat, priorum. Auctorem uero huius tonsure in Hibernia subulcum regis Loigairi filii, illis exstitisse Patricii sermo testatur, ex quo Hibernenses pene omnes hanc tonsuram sumpserunt.



CAP. uII.---De excommunicandis clericis qui non tondentur tonsura Romana.

 Patricius: Si quis clericus, cuius capilli non sunt tonsi Romano more, debet excommunicari.



EX LIBRO LI. DE BESTIIS MITIBUS.



CAP. u.---De canibus.

Hibernenses dicunt: Canis catenatus quidquid mali fecerit in nocte, non reddetur a domino suo: si uero in die uiolauerit aliquem, reddet dominus eius. Canis uero pecorum quidquid mali fecerit in bouello, aut in pascuis suorum pecorum, non reddetur a domino suo: si uero extra fines exierit, reddetur pro eo quidquid mali fecerit.



CAP. uIII.---De pilacibus.

Hibernenses dicunt: [b 1Kb] Pilax si quid mali fecerit nocte, non reddet dominus eius; in die uero nocens  reddet.



CAP. IX.---De gallinis.

Hibernenses dicunt: Galline si deuastauerint messem, aut uineam, aut hortulum in ciuitate sepe circumdatum, que altitudinem habet usque ad mentum uiri, et coronam spinarum habuerit, reddet dominus earum; sin uero, non reddet. Si uero foras exierint ultra [c 1Kb] siccatorium, dominus reddet si aliquid mali fecerint.



EX LIBRO LII DE CARNIBUS.



CAP. X.---De esu ferarum maxime ceruorum licito

Hibernenses dicunt: Caro ferarum, ut multi putant, ad esum illicita: quia magis eruginem uitalium, quam saturitatem gignit. Quidam eam similem carni relique dicunt; quia saturitatem uentris, ut alia caro, prestat: tamen Ecclesia [d 1Kb] has III carnes esui consecrauit.



CAP. XII.---De suibus manducantibus homines.

Theodorus ait: Porci qui sanguinem gustantes tetigerint, manducentur; sed si cadauera mortuorum lacerantes manducent, carnes eorum non licet comedi usquequo macerentur.

Item: Si porcus sanguinem biberit, licet, si tantum  gustauerit, nichil est.



CAP. XIu.---De morticinis suibus, et de animalibus sanguinem humanum sumentibus, et de carnibus comestis a lupis, de piscibus et strangulatis animalibus, de comestis ab accipitre, et de equo.

Theodorus episcopus dicit: Greci carnem morticinam non dant porcis suis. Pelles uero morticinorum ad calciamenta et lanam et cornua licent accipi; sed non in sanctum aliquid; tamen si casu porci comedant carnem morticinorum, aut sanguinem hominis, non abiiciendos credimus: nec gallinas equali modo. Animalia que a lupis, siue canibus consumuntur, non comedenda, nisi porcis proiiciantur et canibus: nec ceruus, nec aper, si mortui inuenti fuerint. Pisces autem licent, quia alterius nature sunt. Aues et animalia cetera, si in retibus  strangulentur, non sunt comedenda. Paulus enim ait: Abstinete uos a suffocato sanguine, et ab idololatria . Similiter ab accipitre mortua. Equum non prohibent: tamen consuetudo non est comedere.



EX LIBRO LuI. DE SUBSTANTIIS HOMINUM.



CAP. III.---De tribus liberis a peccato alieno.

Synodus Hibernensis. Tria sunt que peccata aliena non sustinent. Largus homo, si domum suam cum omnibus communem habet; pecora, quorum fructus et labor communia sunt omnium, nichil querentia nisi uictum, et uictus quo uiuunt non hominis, sed Dei; seruus domino suo fideliter seruiens. Inde Hieronymus dicit. Peccatum domini in seruum non cadet:  peccatum uero serui transit in dominum. Inde Balaam occisioni paratus fuit, nisi per asinam emendatus esset, et asina libera fuit.



CAP. Iu.---De pecore non sumendo ob alicuius peccatum nisi suum.

Synodus Hibernensis dicit: Ut nichil aliud pecus damnetur nisi in suum peccatum, siue hominem occidendo, siue infirmando, siue aliud pecus occidendo, siue fenum, siue messem deuastando.



EX LIBRO LuII. DE DUCATU BARBARORUM.



CAP. II.---De penitentia ducentium barbaros.

Synodus Hibernensis ait: Qui prebet ducatum barbaris XIu annis peniteat. Barbarus, id est, alienus: quis est alienus, nisi qui more crudeli et immani cunctos prosternit



CAP. III.---De iure quo iudicant senatores XIu annos penitentie ductorum.

Synodus Hibernensis ait: XIu annos hac de causa nancti sunt senatores, si basilicas episcoporum incenderint, uel si hominem religiosum siue sanctimonialem occiderint, uel prostrauerint, siue innocentes de ecclesia subtraxerint: ductor uI annos sui  causa, uII annos alios causa ductorum peniteat.



CAP. Iu.---De ductore qui non implet animi effectum.

Synodus: Iudas reatum trium accepit, qui dolum elegit, et induxit alienos, et pretium doli assumpsit. Psalmus dicit: uiri sanguinum et dolosi non dimidiabunt dies suos .



EX LIBRO LXI. DE ARTIFICIO ARTIFICUM.

CAP. I.---Hibernenses dicunt: Si quis artifex opus inertis faciat, et ferramenta usque ad dimidium quesiuerit, dimidium precium habebit; sin uero, tertiam partem edificii sui accipiet, ut sit tertia pars operariis, tertia cibo et ferramentis unde iudices  habebunt, hoc est iudex ab artificibus, et iudex a presidentibus ecclesie, uel castuli, et quantumcunque uoluerit pro operatione iudicabunt, non secundum utilitatem: postea artifex habebit pretium benedictionis. Sic iudicabuntur et alia dona. Qui uero noluerit secundum hoc concilium facere, fiat excommunicatus, et nemo eum accipiat, et in morte carebit communione.




EX LIBRO LXIu. DE uARIIS CAUSIS.



CAP. u.---De III petitionibus Patricit.

Hibernenses dicunt: Tres petitiones Patricii sunt: quarum prima est, ut bipartite, uel tripartite regionis pars Ecclesie propinquorum detur ei. Secunda, ut non per iuramentum ab aliquo firmetur super Ecclesiam infirmam. Tertia, ut clericus similis queratur a laico.



CAP. uIII.---De his qui se putant esse iustos, et non sunt.

Gildas in epistolis suis: Hi dum pane in mensura uescuntur; pro hoc ipso sine mensura gloriantur: dum aqua utuntur, simul odii poculo potantur: dum sanctis ferculis uescuntur, detractionibus utuntur: dum uigiliis  expendunt, aliquos somno pressos uituperant. Ieiunium caritati, uigilias iustitie, propriam adinuentionem concordie, clausulam Ecclesie, seueritatem humilitati, postremo hominem Deo anteponunt. Hi ieiunant, quod nisi per aliquas uirtutes asseratur, nichil prodest. Qui uero caritatem perficiunt, cum cithara Spiritus sancti dicunt: Quasi pannus menstruate, omnes iustitie nostre .



CAP. XuII.---De eo quod monere melius est.

Patricius dicit : Satius est nobis negligentes premonere ne delicta abundent, quam culpare que sunt facta, Salomone dicente: Melius est arguere, quam irasci .



EX LIBRO LXu DE CONTRARIIS.



CAP. II.---De tarditate conductionum et eius breuitate.

Patricius : Non oportet iudices tam ueloces esse in iudicio; donec sciant quod probum fiat; quia dictum est: Noli iudex esse cito . Isaias e contra - ue mihi qui tacui .





[a 1Kb] ADNOTATIO DE SYNODIS
Ex antiqua collectione ante annos 800 exarata in ms. cod. Remigiano.


 Adnotatio libelli de synodis XXIu que antea uel infra seu post sex synodos leguntur esse conscripte.

Prima adnotatio Ancyrane, que ante Nicenam fertur fuisse, sed propter auctoritatem maiorem postponitur: in qua Patres XuIII statuerunt canones XXIu, quorum auctor maxime uitalis [b 1Kb] Antiochenus episcopus existit.

Secunda Neocesariensis, que post Ancyranam et ante Nicenam legitur fuisse, in qua [c 1Kb] Patres XIII statuerunt canones XIu, quorum auctor maxime uitalis Salaminus exstitit.

 Tertia Gangrensis, que post Nicenam legitur fuisse, in qua Patres XuI statuerunt canones XX, propter quasdam necessitates ecclesiasticas, maxime contra Eustasium, qui dicebat quod nullus in coniugali gradu positus, nec ullus fidelis qui non omnibus renuntiaret que possideret, spem apud Deum haberet; et multa alia uenenosa, que enumerare longum est.

Quarta Sardicensis, in qua Patres LX statuerunt canones XXI, quorum auctor maxime Osius Cordubensis episcopus, et sancte Romane Ecclesie legatarius exstiterunt.

 Quinta Antiochene synodi, in qua Patres XXX statuerunt canones XXu, quorum auctor maxime Eusebius Palestinensis episcopus exstitit.

Sexta Laodicensis, in qua Patres XXII statuerunt canones LuIII, quorum auctor maxime Theodosius episcopus exstitit.

Septima Carthaginensis, in qua Patres CCXuII statuerunt canones XXXIII, quorum auctor maxime Aurelius Carthaginensis episcopus exstitit, etiam sanctus Augustinus Hipponensis episcopus in eadem synodo legitur fuisse temporibus Honorii Augusti.

Octaua Africane sub Theodosio minore Augusto, in qua Patres CCXIu recitauerunt et firmauerunt canones Cu, qui per diuersa concilia Africane prouincie temporibus Aurelii Carthaginensis episcopi leguntur  esse conscripti.

Nona Arelatensis, in qua Partes DC statuerunt canones, quorum auctores maxime Siluester urbis Rome episcopus, et sanctus Marinus Arelatensis episcopus exstiterunt temporibus Constantini Augusti, sicut quidam asserunt.

Decima item Arelatensis, in qua Patres XIX statuerunt canones, quorum auctor maxime Cesarius Arelatensis episcopus exstitit.

Undecima item Arelatensis, in qua Partes XuIII statuerunt canones.

Duodecima item Arelatensis, in qua Partes XI statuerunt canones, quorum auctor maxime sanctus Cesarius Arelatensis episcopus exstitit.

Tertia decima item Arelatensis, in qua Patres XIX  statuerunt canones, quorum auctor maxime Sapardus Arelatensis episcopus exstitit.

Quarta decima Arausicensis, in qua Patres XuI  statuerunt canones, quorum auctor maxime Hilarius episcopus exstitit.

Quinta decima Epaunensis, in qua Patres XXuII statuerunt canones XL, quorum auctor maxime Cesarius episcopus exstitit.

Sexta decima Agathensis, in qua Patres XXXIu statuerunt canones, quorum auctor maxime Cesarius episcopus exstitit.

Septima decima Aurelianensis, in qua Patres LXXII statuerunt canones, quorum auctor maxime Aurelianus Arelatensis episcopus [a 1Kb] exstitit, temporibus Chlodouei regis.

Octaua decima iteam Aurelianensis, in qua Patres XXXI statuerunt canones, quorum auctor maxime Melanius Redonensis episcopus exstitit.

 Nona decima item Aurelianensis, in qua Patres XXu statuerunt canones, quorum auctor maxime sanctus Albinus Andegauensis episcopus exstitit

uigesima Aruernensis, in qua Patres Xu statuerunt canones, quorum auctor maxime Honoratus [b 1Kb] Breuitensis episcopus exstitit.

uigesima prima Matiscensis, in qua Patres XXI statuerunt canones, quorum auctor maxime Priscus Lugdunensis episcopus exstitit.

[c 1Kb] uigesima secunda item Matiscensis, in qua Patres LXIu statuerunt canones, quorum auctor maxime item Priscus Lugdunensis episcopus exstitit.

uigesima tertia Ludgunensis, in qua Patres XIu statuerunt canones, quorum auctor maxime Philippus uiennensis episcopus exstitit.

 uigesima quarta item Lugdunensis, in qua Patres XX statuerunt canones, quorum auctor maxime item Priscus Lugdunensis episcopus exstitit.



[CANONES HIBERNENSES.]





ADMONITIO IN SEQUENTES CANONES. 

 Antiquam canonum Collectionem, libris 65 in gratiam Hibernensium seculo octauo compositam, cum reperisset noster Acherius in duobus uetustissimis codicibus, Corbeiensi uno et Parisiensi sancti Germani altero, ne communia passim obuia uiris eruditis regereret, atque etiam ut proprio labori parceret, ex ea tantum canones selegit illos qui in Hibernia presertim conditi fuerant, nec publicam lucem adhuc uiderant: quos antiquitatis et discipline ecclesiastice studiosis haudquaquam ingratos in reipublice litterarie commodum et utilitatem Spicilegii sui tomo uulgari curauit. Ego uero cum Rothomagi existens, bibliothece Bigotiane manuscriptos codices euoluerem, hos inter elegantem unum ante annos septingentos exaratum, predictam collectionem continentem reperi, qui Fiscamnensis olim monasterii fuisse uidetur. Factaque ipsius cum editis collatione, animaduerti plures nec contemnendos canones comprehendere,  qui uel Acherii fugerant oculos, uel, quod probabilius est, in ipsius codicibus desiderabantur. Quapropter alicuius opere pretium existimaui, si aliquem in hoc nostro Anecdotorum Thesauro locum eis tribuerem. Post prefatam canonum Hibernensium compilationem, in eodem codice Bigotiano exstant Fragmentum synodi Hibernensis, Gilde prefatio de penitentia, synodus Aquilonalis Britannie, altera synodus Luci uictorie, excerpta quedam ex libro Dauidis, synodus dicta Sapientia, excerpta de libris Romanorum et Francorum, canones Adomnani, canones synodi Hibernie, cum breui libello de remediis peccatorum, octo constante capitulis, ex scriptis Theodori que necdum in lucem prodierunt, maxima ex parte compacto; quibus in omnibus etsi subobscurum nonnichil reperias, quod Hibernensibus innatum fuisse uidetur, ea tamen ab eruditis uiris minime spernenda speramus.





CANONES HIBERNENSES ADDENDI EDITIS SPICILEGII.
[Ex Marten., Thesaurus anecd., tom. Iu.]




LIBRO I, POST CAPUT XXII, ADDE:


Episcopus non exeat ad aliam parochiam, et suam relinquat, nisi multorum episcoporum iudicio, et maxime supplicatione perficiat.



LIBRO II, POST CAPUT XXII, ADDE:

Synodus Feruensis. Dona iniquorum, que reprobantur a Deo, reprobantur a sanctis.

Item synodus. Eorum qui pauperes premunt dona a sacerdote refutanda sunt.



POST CAPITULA LIBRI TERTII ADDE, EX LIBRO IX.


De multimodis causis clericorum.

Clericus professionem suam etiam habitu et accessu probet, nec calcibus nec calceamentis decorem querat.

 Clericus cum extraneis mulieribus non habitet.

Clericus per plateas et [a 1Kb] andronas, certa et maxima sine officii sui necessitate non ambulet.

Clericus uictum et uestimentum sibi artificio siue agricultura absque officii sui duntaxat detrimento preparet.

Clericus qui non pro emendo aliquid in nundinis uel in foro deambulat, ab officio suo degradetur.

Clericus inuidens fratrum profectibus, donec in hoc uitio est, degradetur.

Clericus scurrilis et uerbis turpibus iocularis degradetur.

Clericus inter tentationes officio suo incumbens gradibus sublimandus.

Clericus inter epulas cantans, fidem non edificans,  sed auribus tantum pruriens, excommunis sit.

Clericus qui indictum ieiunium rumpit absque ineuitabili necessitate, uilior habendus est.

Clericus hereticorum et schismaticorum tam conuiuia quam solemnitates equaliter uitet.

Clericus, quamuis eruditus uerbo Dei, uictum sibi ex artificio suo querat.

Clericus, qui episcopi districtionem circa se iniustam putat, recurrat ad synodum.

Clericus non conceditur mortem alicuius poscere, et concessas a Deo potestates ad uindictam malorum, etiam post baptismatis n. debemus reprehendere, ne Domini aut disciplinam auertere, aut contra auctoritatem Domini uenire uideamur. His autem potestatibus omnia gesta in ratione reddenda seruabuntur.  Dum autem legum in improbos auctoritas exercetur, dictor mortis eorum erit immunis.

Clerici energumeni degradentur.

Clerici frequentandi extraneas mulieres non habeant potestatem, sed cum matre, uel thia filia, sorore,  nepte tantum uiuant, de quibus omnibus nefas est aliquid quam natura constituit suspicari.

Clericus maledictus, maxime in sacerdotibus, cogatur ad postulandam ueniam: si noluerit, degradetur

Clericus inter tentationes ab officio suo declinans uel negligentius agens ab officio suo remouendus est

Clericus iurans excommunicandus est.

Clericus non comam nutriat, nec barbam, sed radat.

Clericus propriam ecclesiam non relinquat

Clericus usuras non accipiat, et turpiloquia non sectetur. Si quis inuentus fuerit aliquid tale excogitans abiiciatur a clero.

 Clericus qui conuenerit per discordiam aliquam, uel approbatum fuerit uni ex his uocasse hostem ad interficiendum, uel iniuriam faciendam, homicidam magis congruum nuncupari, quam clericum; et ab omnibus rectis habeatur alienus.

Clericus non oportet usuras accipere, quia mansionem celestem non possidebit qui pecuniam suam dedit ad usuram.



LIBRO XuI, POST CAPUT XIII, ADDE:



CAP. XIu.---De testimonio uiui super mortuum.

Sancta synodus ait: Quod testificauerint uiui super mortuum, ab heredibus detur, ne in peccatum fiat mortuo.



CAP. XIX.---De eo quod cum pluribus iuramentum sit.

Synodus Consulensis ait: De his qui contentionem  faciunt quacunque ex causa, si alter cum teste uno aut pluribus testibus, et alter sine teste, iuramentum cum pluribus esse debet.



LIBRO XuII, POST CAP. u, ADDE:



CAP. uI.---De his qui submutant oblationem defunctorum.

Synodus ualensis ait: Qui oblationes defunctorum fidelium detinent, aut tardius reddunt, ut infideles ab ecclesia abiiciendi sunt. Tales enim quasi egentium mortuorum necatores, nec credentes iudicium Dei habendi sunt, una patrum sententia in hoc congruente, que ait: ab amico quippiam trahere furtum est, Ecclesiam Dei fraudare sacrilegium est.



LIBRO XXI ADDE



CAP. X.---De eo quod una sententia habenda.

Synodus dicit: Si quis autem audet scindere unitatem, quia nemo hominum soluere uel reprehendere potest, anathema sit.



CAP. XIII.---De quatuor principalibus modis reprehendendi iudicium.


Synodus dicit: Quatuor modis iudicium humanum peruertitur; timore, cupiditate, odio, et amore. Timore autem, cum metu cuiusdam potestatis ueritatem loqui pauescimus. Cupiditate, dum premio muneris alicuius corrumpimur. Sepe enim diues cito muneribus corrumpit iudicem: pauper autem dum non habet quod offerat, non solum audiri contemnitur, sed contra ueritatem opprimitur. Odio, dum contra quemlibet aduersaria molimur. Amore, dum amico uel propinquis beneficium prestare contenti sumus. His autem quatuor causis sepe equitas uiolatur, et sepe innocentia leditur. Addunt quidam alium modum, adulationem.---Augustinus:  melius est pro ueritate supplicium, quam pro adulatione beneficium.



CAP. XX.---De iudicio bonorum iudicum non mouendo.

Synodus Laudatie: Iudicibus autem quos communis consensus elegerit, non liceat aliquem irritum prouocasse, nullus ei episcoporum communicet, donec obtemperet iudicibus.



CAP. XXXI.---De synodo Brenensi.

Nemini clericorum auferri debet locus quem anni circulo inhabitauerit, super quem ecclesiam, id domum suam edificauerat. Sed ut possessio leuitica dedica sibi procul dubio habeatur sempiterna.

In hac synodo iudicatum est: In quocunque loco sacerdos edificauerit ecclesiam suam, id domum  suam in uno anno hereditas eius erit sempiternum.



LIBRO XXuIII, CAPUT uI, ITA INCIPIT:



CAP. uI.---De furto in ecclesia peracto.

Synodus Hibernensis decreuit: primum furtum in ecclesia peractum uice tantum reddi et peniteri ad iudicium sacerdotis. Et hoc pro indulgentia Ecclesia facit. Et si secundo factum fuerit, duplo uel quadruplo reddi. Quod si mundialis hominis pecunia ablata sit ab ecclesia, et ecclesia sit catholica et ab omni censu libera, damnum domino restituetur, et usura eius erit ecclesie. Si uero ecclesia sub censu fuerit regali, damnum idem domini restituetur, et usura regi et ecclesie erit.



LIBRO XXXI, CAP. XXIII ADDE:

Synodus Ancoritana definiuit: Si duo in absentia  mortuorum contradixerint, quatuor iudicent, aut sorte que discernit omne inuisum, aut diuidant quod contendunt, aut alter abscedat pretio, aut sacerdotibus dent.



LIBRO XXXIu, DE IURAMENTO, ADDE:



CAP. XIII.---De eo quod sit iuramentum cum pluribus.

Synodus Consulensis: Hi qui contendunt quacunque ex causa, si alter cum teste uno, aut cum pluribus, et alius sine teste: iuramentum cum pluribus erit.



LIBRO XXXuI, POST CAP. u, ADDE:



CAP. uI.---De subiectione populi principi.

Patricius: Ministri uos estis, et unusquisque uestrum  principem suum, cui assistat ac ministrat, timeat.



CAP.---XuIII. De contradicente principi ordinanti heredem.

Synodus: Qui contradixerit decreto principis in heredem ordinando, non est Christianus, sed hereticus.



LIBRO XLI, POST CAP. uIII, ADDE



CAP. X.---De eo quod liqueat Ecclesie sumere danda hostium omnia.

Synodus: Non Ecclesia querere, et data respuere.



CAP. XuI.---De eo quod non comedendum neque dormiendum in ecclesia.

Synodus: Non oportet intra domum Dei cibum carnalem comedere, nec accubitos ad dormitationem sternere. Inde Christus uendentes et ementes extorquebat  dicens: Domus mea domus orationis uocabitur.



LIBRO L, ADDE CAP. uI.



CAP. uI.---De excommunicandis clericis qui non tonsurantur Romano more

Patricius ait: Quicunque clericus ab hostiario usque ad sacerdotem sine tunica femorali uisus fuerit, que turpitudinem uentris non tegat et nuditatem; et si non more Romano tonsus fuerit, et uxor si non uelato capite ambulauerit, pariter condemnabuntur, et ab Ecclesia separabuntur .






LIBRO LXIu, CAP. u, ITA LEGITUR:



CAP. u.---De quatuor petitionibus Patricii.

 Hibernenses dicunt: Sed Deo tuo gratulare nunc, quia tue date sunt tibi quatuor petitiones quas petisti. Prima petitio est, ut in Ardmachi ordinatio tue fiat gratie. Secunda petitio est, ut quicunque hymnum qui tibi compositus est, in die exitus de corpore cantauerit, tu eius penitentiam iudicaueris. Tertia petitio est, ut nepotes Dicuin, qui te benigne susceperunt, misericordiam consequentur hic et in futuro, et non pereant. Quarta petitio est, ut Hibernenses omnes in die iudicii a te iudicentur, sicut dicitur ad apostolos et uos sedentes iudicabitis duodecim tribus Isrel; ut eos, quibus apostolus fuisti, iudices.



FRAGMENTUM SYNODI HIBERNENSIS. Synodus Hibernensis decreuit.

 Sanguis episcopi uel excelsi principis uel scribe qui ad terram effunditur, si collyrio indiguerit, eum qui effuderit sapientes crucifigi iudicant, uel uII ancillas reddat. Si in specie, tertiam partem de argento, et comparem uerticis de auro, latitudinem necnon et similem oculi de gemma pretiosa magnitudinem reddat. Et pro eius liuoris uel uulneris admiratione in conuentu, uel in qualibet multitudine usque ad tertium annum, aut eo amplius, si non indulgeat, pretium ancille is qui commisit reddat. Si uero sanguis episcopi ad terram non perueniat, nec collyrio indigeat, manus percutientis abscindatur, aut dimidium uII ancillarum reddat, si de industria: si autem non de industria, pretium ancille tribuat  Qui uero episcopum sine effusione sanguinis percusserit, uel commotauerit, dimidium uII ancillarum pretium reddat. Si autem aliquid de capillis eius carptum fuerit, sedatium uniuscuiusque capilli, id est XII discipuli usque XX de utroque reddatur. Licet enim maius euulsum fuerit, quasi proprium reddi non dicitur. Sanguis presbyteri qui ad terram effunditur donec collyrium suffert, manus interfectoris abscindatur, uel dimidium uII ancillarum reddat, si de industria: si autem non de industria, ancille pretio sanetur. Si ad terram non perueniat, percussor ancillam reddat; si in specie eius, tertiam partem de argento retribuat. Percussio eius ancille pretio restituatur, motatio eius, ut prediximus, sanetur.


 PATRICIUS DICIT.

Omnis qui ausus fuerit ea que sunt regis, uel episcopi, aut scribe furari, aut rapere, aut aliquid in eos committere, paruipendens despicere, uII ancillarum pretium reddat, aut uII annis peniteat cum episcopo uel scriba.



INCIPIT PRAEFATIO GILDAE DE PeNITENTIA.

I. Presbyter aut diaconus faciens fornicationem naturalem, siue sodomitam, prolato ante monachi uoto, III annis peniteat, ueniam omni hora roget, superpositionem faciat in unaquaque hebdomada, exceptis L diebus post passionem: pane sine mensura, et ferculo aliquatenus butyro impinguato die Dominico: ceteris uero diebus paximati panis mensura,  et misoclo paruum impinguato. Horti oleribus, ouis paucis, Britannico formello utatur, Himina Romana factis pro fragilitate corporis istius eui. Tenucle uero uel Balthute lactis sextario Romano. Sitis gratia et aque talimpulo, si operarius est. Lectum non multo feno instructum habeat. Per III quadragesimas superaddat aliquid prout uirtus admiserit, semper ex intimo corde defleat culpam suam. Obedientiam pro omnibus libentissime excipiat. Post annum et dimidium Eucaristiam sumat, et ad pacem ueniat, psalmos cum fratribus canat, ne penitus anima tanto tempore celestis medicine intereat.

II. Si quis inferiore gradu positus monachus, III annis peniteat: sed mensura grauetur panis. Si  operarius, sextarium de lacte Romanum, et alium de tenucla, et aquam quantum sufficiat pro sitis ardore sumat.

III. Si uero sine monachi uoto presbyter aut diaconus peccauerit: sicut monachus sine gradu sic peniteat. Si autem peccatum uoluerit monachus facere; anno et dimidio. Habet tamen abbas huius rei moderande facultatem, si obedientia eius placita fuerit Deo et abbati suo.

Iu. Antiqui Patres XII presbytero, et uII diacono penitentie statuerunt.

 u. Monachus furatus uestem uel aliquam rem II annis, ut supra, peniteat, si iunior est; si senior, anno integro. Si uero monachus non fuerit, eque anno et maxime in quadragesimis

uI. Si monachus exundante uentre euomuerit sacrificium in die, cenam suam non presumat. Et si non infirmitatis causa, uII superpositionibus: si infirmitatis et non uoracitatis causa, IIII superpositionibus deleat culpam. Si autem non sacrificium, diei superpositione et multa increpatione plectatur. Si casu negligens quis sacrificium aliquod perdat, per III quadragesimas peniteat, relinquens illud feris et alitibus deuorandum [a 1Kb] .

uII. Si quis autem ebrietatis causa psallere non potest stupens elinguis, cena priuatur.

 uIII. Peccans cum pecode, anno; si ipse solus, III quadragesimas diluat culpam.

IX. Qui communicauerit a suo abbate excommunicato, XL

X. Manducans morticinam inscius, XL. Sciendum tamen est quod quanto quis tempore moratur in peccato, tanto ei augenda penitentia est.

XI. Si cui imponitur opus aliquod, et contemptus gratia illud non fecerit, cena careat. Si uero obliuione, dimidium quotidiani uictus. Si autem sumat alterius opus, illud notum faciat abbati cum uerecundia, excepto eo nullo audiente; et sic peragat, si iubetur.

XII. Nam qui iram corde multo tempore retinet,  in morte est.

XIII. Si autem confitetur peccatum, XL ieiunet. Et si ultra in peccato persistat, duas XL. Et si idem fecerit, abscidatur a corpore sicut membrum putridum, quia furor homicidium nutrit.

XIu. Offensus quis ab aliquo, debet hoc indicare abbati, non tamen accusantis, sed medentis affectu, et abbas decernat.

Xu. Qui non occurrerit ad consummationem, canat uIII in ordine psalmos. Si excitatus ueniat [b 1Kb] post missam; quidquid cantauerunt, replicet ex ordine, fratres. Si uero ad secundam uenerit, cena careat. Si quis errans commotauerit aliquid de uerbis sacris ubi periculum adnotatur, triduanum aut III superpositiones  faciat. Si sacrum terratenus negligendo ceciderit; cena careat. Qui uoluntate obsceno liquore maculatus fuerit dormiendo; si ceruisa et carne abundat; cenubium est. III noctis horis stando uigilet, si sane uirtutis est. Si uero pauperem uictum habet, XXuIII aut XXX psalmos canet stando supplex, cum opere extraordinario pendat.

XuI. Pro bonis regibus sacra debemus offerre, pro malis nequaquam.

XuII. Presbyteri uero pro episcopis non prohibentur offerre.

 XuIII. Qui arguitur pro aliquo delicto, et quasi inconsultans refrenatur, cena careat.

XIX. Qui sarculum perfrangit et ante fracturam non habuit, aut illud extraordinario opere restituat, aut superponat.

XX. Qui uiderit aliquem ex fratribus abbatis transgredi precepta, debet abbatem non celare: sed ante admoneat peccantem, ut solus quod male agit confiteatur abbati, non tam delator, quam ueritatis regule exsecutor inueniatur.



HUC USQUE GILDAS. INCIPIT NUNC SYNODUS AQUILONALIS BRITANNIAE.

I. Cum muliere uel cum uiro peccans quis, expellatur,  ut alterius patrie cenubio uiuat, et peniteat confessus III annis clausus. Et postea frater illius altari subiectus. Anno uno diaconus, III presbyter, IIII episcopus, et abbas suo quisque ordine priuatus doctoris iudicio peniteat.

II. Qui seipsum coinquinauerit, annum clausus peniteat: puer XII annorum XL aut III quadragesimis, I diaconus anno clausus, et cum fratribus peniteat demedio. Sacerdos uno anno clausus, et cum fratribus altero.

III. Monachus consecrata furatus exsilio anno uno, et altero cum fratribus peniteat. Si autem intrauerit [Forte, iterauerit], exsilium patietur. Furatus cibum, quadragesima; si iterato, tres quadragesimas; si tertio, anno; si quarto, iugi exsilio sub alio abbate  peniteat.

Iu. Dilatus et dilator consimili persona iudicentur. Si dilatus negauerit, anno simili peniteat, in septimana II diebus pane aquaque, et biduano in fine cuiusque mensis omnibus fratribus subponentibus; et Deum eis iudicem contestantibus. Permanentes autem in obstinatione, anno emenso, alterius communioni sub iudice flamma sociantur, et Dei iudicio relinquantur. Si quando alter fuerit confessus quantum laboris alteri intulerit, tantum sibi multiplicetur.



INCIPIT ALTERA SYNODUS LUCI uICTORIAE.

Faciens furtum semel, anno uno; si plura, duobus annis. Qui occidit fratrem suum non ex odii meditatione; si iracundia subita, triennio peniteat.  Adulter quoque et ipse triennio. Qui prebent ducatum barbaris, XIIII annis; tamen si non acciderit stragis Christianorum, et sanguinis effusio, et dira captiuitas. Si autem euenerit; agant residuo uite penitentiam, relictis armis. Si autem uoluerit, et non ad uota sibi barbaros ad Christianos educere, residuo uite sue peniteat. Qui periurium iurat, IIII annis. Qui deducit alium in periurium ignorantem, uII annis. Qui deductus est ignorans, et postea scit, anno uno. Qui uero suspicatur quod in periurium deducitur, tamen iurat, pro consensu II annis. Qui [a 1Kb] mechatur matris est, III annis cum peregrinatione perenni. Qui cum cane uel cum quocunque peccauerit  animali, II annis et dimidio. Qui facit scelus uirile ut sodomite, IIII annis. Qui uero in femoribus, III annis. Manu autem siue alterius, siue sua, II annis. Totum hoc quod diximus, si post uotum perfectionis fecerit homo; si autem ante uotum, annus diminuitur de omnibus his tribus: de reliquis uero, ut debet, minuitur dum non uouit.



INCIPIUNT EXCERPTA QUAEDAM DE LIBRO DAuIDIS.

I. Sacerdotes in templo Dei ministraturi gule gratia uinum et siceram per negligentiam et non per ignorantiam bibentes, IIII diebus peniteant. Si autem per contemptum arguentium, XL. Inebriati autem per ignorantiam, Xu diebus; si per negligentiam,  XL; si per contemptum, tribus quadragesimis. Qui cogit aliquem humanitatis gratia ut inebrietur, similiter ut ebrius peniteat. Qui uero effectu odii seu luxurie, ut turpiter confundat, uel irrideat, ad ebrietatem alios cogit, si non satis penituerit, sic peniteat ut homicida animarum.

II. Cum muliere desponsata Christo maritoue, siue cum iumento uel cum masculo fornicantes, de reliquo mortui mundo Deo uiuant. Qui autem cum uirgine uel uidua necdum desponsata peccauerit, dotem det parentibus eius, et anno uno peniteat. Si non habuerit dotem, III annis peniteat.

III. Episcopus homicidium uoluntate faciens, uel quamlibet fornicationem, dolumue, XIII annis peniteat. Presbyter autem uII, cum pane et aqua, et ferculo in die Dominico uel sabbati. Diaconus uI, sine  gradu. Monachus IIII, nisi infirmitas impediat illos.

Iu. Qui in somnis cum uoluntate pollutus est, surgat, canatque uII psalmos, et in die illo in pane et aqua uiuat. Sin autem, XXX psalmos canat. uolens autem in somnis peccare, sed non potuit, Xu psalmos. Si autem peccauerit, sed non pollutus est, XXIIII; si sine uoluntate pollutus, Xu.

u. Antiqui decreuere sancti ut episcopus pro capitalibus peccatis XXIIII annis peniteat, presbyter XII, diaconus uII: sic uirgo, lectorque et religiosus. Ebibatus autem IIII. Nunc autem presbyteri ruentis penitentia est, diaconique et subdiaconi, uirginisque, et cuiuslibet hominis, hominem ad mortem tradentis, et cum pecodibus, uel cum sua sorore, uel cum mariti  uxore fornicantis, et uenenis hominem occidere uolentis, triennium. Primo anno super terram, secundo lapidi caput imponendum, tertio super axem iaceat, soloque pane et aqua et sale et leguminis talimpulo uescatur. Ceterique malint XXX triduanos uel cum superpositionibus, cum cibo lectoque supradicto, annona ad nonam usque ad alteram. Alia est penitentia III annis, sed himina de ceruisia uel lacte cum pane saleque: altera e duabus noctibus cum prandii ratione, et ordine XII horis noctium dierumque Deum supplicare debent. Hinc autem presbytero offerre sacrificium, uel diacono tenere calicem non licet, aut in sublimiorem gradum ascendere.

 uI. Usuram accipiens perdat ea que accipit. Preda uel fraude uescit, semiannus. uirgini osculum in secreto prebens, triduanum peniteat. In ecclesia mendacium iurans, quadruplum pro quo iurauerat reddat.


ITEM THEODORUS .

Animalia que a lupis seu canibus comessa, nisi porcis et canibus, nec ceruus, nec cerua, uel capre si mortui inuenti fuerint, non comedendi.


ITEM ADOMPNANUS.

Medullas ossium ceruorum non licet manducari quos lupi comederunt. Similiter et ceruos quorum sanguinem quamuis paruulum fluxisse cernimus. Perfracta in pedicis crura uetat manducari, morticina esse confirmans carnem eo quod non fluxerit sanguis  superior, qui custos et sedes anime erat, sed coagulatus est intra carnem, quamlibet extremitas sanguinis effusa sit per extremum quodlibet membrum, sanguis tamen crassior et solidior in quo anima sederat intra carnem coagulatus manet. Itaque quod si non causa uulneris inlisi sedem anime turbauerit, non est sanguinis effusio, sed extreme partis offensio. Itaque et qui eam carnem comederit, sciat carnem cum sanguine comedisse. Cum enim prohibuit, non carnis coctio deerat, sed sanguinis effusio. Et hoc predictum intelligi debet et de pecoribus, que post abscissam, uel tamen scissam aurem, in extrema infirmitate mortua sunt, adipem tamen et pelles in usus uarios habebimus.


ITEM THEODORUS.

 Pisces autem licent, quia alterius nature sunt, si mortui inueniantur uel in retibus strangulati. Aues et animalia etiamsi in retibus strangulentur, non sunt comedenda. Paulus enim ait: Abstinete uos a suffocatu, sanguine et ab idololatria. Similiter ab accipitre mortificanda sunt.

Apes si occidant hominem, festinanter occidendi sunt. Mel tamen manducetur.

Animalia coitu hominum polluta occidantur, carnesque canibus proiicientur. Sed quod generantur, ubi autem dubium est, non occidentur.



ITEM SYNODUS [a 1Kb] SAPIENTIA SIC DE DECIMUS DISPUTAT

I. Dicunt auctores decimas semel pecorum offerendas, et ob id sanctum sanctorum erit. Id est non debetur  iterum offerri de illis decimam. Sed alii sana fide affirmant, ut omni anno decimas de uitalibus et mortalibus Deo demus, cum omni anno ipsius munera habeamus.

II. Item, omnia preter fruges terre quibus decima semel offeretur Domino, ut dicitur: Quidquid consecratum fuerit semel Deo, sanctum sanctorum erit Domino. Non iterum debet de illis offerri decimam, ut Colummanus doctor docuit. Frugum uero terre in unoquoque anno decima pars offerri debet, quia in unoquoque anno nascuntur.

 III. Item, decime non solum per animantia sunt, per mortalia fiunt. Ita et primitie, id est primus fructus omnis rei, et animal quod primum nascitur in anno. Similia que sunt ut primitiua, primogenita autem animalium tantum; non solum hominum, sed animalium que licita sunt immolari.

Iu. Item, decime in pecoribus, primitie in fructibus. Primitie sunt quidquid de pecoribus nascitur antequam nascerentur alia in hoc anno. Sciendum quantum est pondus primitiarum, hoc est gomor, ut alii, id est uIIII panes, uel XII panes. Deinde panes propositionis materia uIIII panium uel XII panium. De oleribus uero quantum pugnus capere potest. He res in initio etatis reddi debent, et semel in anno ad sacerdotes Ierusalem offerebantur. In Nouo  autem unusquisque ad monasterium cui monachus fuerit. Et preterea caritas abundat cum iisdem, et primogenita in masculis tantum, nunquam in feminis fiunt.

u. Item, ut alii si minus decimo substantiam habuerit, non reddet decimas.

uI. Item, ut alii quo modo conuenit offerre decimas aliquis Domino? Si non habuerit nisi unam uaccam uel bouem, diuidat pretium uacce in X, et det decimam partem Domino, sic et reliqua.

uII. Item, uictimam uoluntariam Dominus precipit: ideo dicit: nemo tollat animam a me et reliqua. De eo quod non uindicat Deus, neque homines debent uindicari: et in his qui cito conuertunt de culpa ad penitentiam in Exodo  legitur  pro adoratione uituli. Et stans Moyses in porta castrorum ait, si quis Deo, iungatur mihi; et congregati sunt ad eum omnes filii Leui quibus ait: hec dicit Dominus Deus Isrel: ponat uir gladium super femur suum, et reliqua usque dicit: occidit unusquisque proximum et fratrem et amicum. Et paulo post ait Moyses: consecrastis manus uestras hodie Domino unusquisque in filio et in fratre suo, ut detur uobis benedictio. Finit, amen. Populus Isrel debuerat constringui X mandatis legis, dum causa ipsorum percussit Deus Aegyptum X plagis, ideo decem mandata sunt, ubi sunt in lege precepta que Deus non precipit, sed dixit Ietro socer Moysi eligere LXX principes, qui iudicarent populum cum Moysi. Et hoc iudicium est, quod si inueniremus iudicia gentium  bona, que natura illis docet, et Deo non displicet, seruabimus.



INCIPIUNT EXCERPTA DE LIBRIS ROMANORUM ET FRANCORUM.

I. Si quis homicidium ex contentione commiserit, ancillas III, seruos III, reddat, securus fiat.

II. Si quis inuidia homicidium fecerit, ancillas IIII totidemque seruos reddat, et ipse securitatem habebit.

III. Si quis fuerit homicida in iudicio compulsus, et prestandi rationes diras noluerit, et inficiatus  fuerit, ancillas u, seruos totidem, reddi precipimus. Manuum et quamlibet membrorum debilitatem faciens, accipiet in iudicio.

Iu. Si quis homicidii causa suspicatus, et non est ei titulus comprobandi [Id est, reuelandi], XLuIII homines nominatos congregabit, e quibus XXIIII in ecclesia iurent eum esse ueracem. Sic sine culpa excedat; si non iurauerit, ancillas u et uII seruos reddet, et securus fiat.

u. Si quis seruus ingenuum occiderit, et plaga ingenuus aut de fuste, aut de securi [a 1Kb] bidubioque, aut cultello interfectus fuerit, homicida parentibus traditur, et habent libertatem faciendi quod uoluerint.

uI. Si autem dominus seruo arma commiserit portare, et ingenuum hominem occiderit, ipsum et  alium seruum se nouerit redditurum.

uII. Si quis ingenuus seruum alterius sine culpa occiderit, seruos duos domino restituat. Si pro qua culpa serui fecerit, seruus pro seruo.

uIII. Si quis in rixa manum uel oculum pedemque hominis maculauerit, ancillam siue seruum redditurum cognoscat.

IX. Si quis pollicem manus exciderit, medium damni poni precipimus.

X. Si quis hominem lancea gladioue ferierit, et interiora inspiciat, argenti libras III exsoluat.

XI. Si quis caput alterius percusserit usque ad cerebri pampas [Id est, squamas], libras argenti III reddat.

 XII. Si quis alapam alteri impegerit, nec sanguis nec liuido appareat, u solidos argenti exsoluat.

XIII. Si quis alterius in faciem alapam percusserit, ut sanguis aut liuido appareat, se ancillam nouerit redditurum.

XIu. Si quis lancea, aut in brachio, aut in surra alterius foramen fecerit, tamen membro non noceat, argenti libras II cognoscat reddere.

Xu. Si quis homicidium fecerit et fugam petierit, parentes ipsius iura reddant intra dies paucos: postea parentes patrie restituuntur aut ipsi de patria uadant, uel pretium dimidium reddant, et sic securi in sedibus sedeant. Post hec si reus uenire uoluerit, reddat quod restat pretii; uiuat securus. Si interim a cognatis occisi occisus fuerit, mancipia, ancille,  uel serui, que acceperant debitores, parentibus restituantur.

XuI. Si quis lanceam miserit, et homo illesus erit, argenti libram unam exsoluat; si plaga fuerit, legibus se nouerit redditurum.

XuII. Si quis fornicatus fuerit cum alterius uxore, aut sorore, aut filia, morte moriatur. Qui autem occiderit, nullam causam timeat habere.

XuIII. Si quis caballum, aut bouem, aut quamlibet pecodem furti ligatum, uel quod occisum fuerit, inuenerit in uillam, detis iuramento III idoneos quod nichil habeant damni; si quis non iurauerit, soluat.

XIX. Si quis seruum seruamque uel quamlibet pecodem, uel rem aliquam comparauerit, et cum ipso  fuerit consignatum: si auctorem aut fideiussorem non habuerit, de furto se nouerit componendum.

XX. Si quis de Gallis uel de Saxonibus uel de qualibet gente capallum comparauerit in quamlibet speciem, testibus comprobet; si autem consignatum fuerit; et inuicem testes adequauerint; si ita, equali diuidant. Si testes non habuerit, et mendacium conatur inquirere, triplum se nouerit restituturum qui conatur.

XXI. Si quis animalia uicini sui in herba commiserit intacta, et manserint in ea; propter animalia II unum scripulum reddat. Si in fastigium herbe fuerint capta, propter animalia IIII scripulum unum reddat. Si in messe quantum iurauerit dominus, de messe cum alio idoneo quidquid damni pertulerit,  sine dubio restauratur.

XXII. Si porcus per annonam noctuam manserit, per maiorem noctis partem quatuor sextaria. Si uero per minorem noctis partem, sextarium reddat.

XXIII. Si quis causa fornicationis approbatur; si non iurauerit, ancillam reddat.

XXIu. Si quis sustulerit de homine equum, aut uaccam, uel quamlibet pecodem, et quodcunque eum repetierit; debitor reddat cum nutrimine suo. Quodcunque probatum fuerit, recipiendum precipimus.

XXu. Si porci in glande ingressi, quoties capti, porcator reddat. Si ipse minauerit eos sponte, porcum maiorem reddat.

XXuI. Paruulus usque ad annum XII pro delicto  nichil nisi disciplinam accipiat. Post uero hanc etatem, quidquid delinquat uel furatur, retribuat.

XXuII. Si quis ingenuus furtum fecerit, et captus fuerit, ipse morietur, nullus ab eis accipiat questionem; hoc usque ouem uel porcum; quod si minus, triplum restituat. Fur per noctem occidi licet, per diem non licet, qui occiderit in nocte nullam causam habet.

XXuIII. Si quis causa furti suspicionem habuerit, et non ei titulus rei ipsius inter dies XX consignetur, usquequo ueritas probetur.

XXIX. Si quis ad iudicium compeditus uenire noluerit, hoc ut in testibus probetur, argenti libram unam cogatur exsoluere; et quidquid ad eum fuerit  repetitum, sine dilatione restituat.

XXX. Si quis tributum non opportune, et ad iudicem a tributario compulsus fuerit, si mense ante predicto neglexerit, pignus det. Et si neglexerit mense secundo, duplum restituet.

XXXI. Si quis ancillam aut seruum perdiderit et suspicionem habuerit, XXIIII uiri nominatim congregentur ex quibus duodecim iurent si non reddat qui approbatur.

XXXII. Si quis capallum inuocandis uiris, uIIII iurent, nichil sequitur.

XXXIII. Si quis seruus seruum occiderit, uiuus communis dominorum existat.

 XXXIu. Si bos uel uacca alium occiderit, uiuus ac mortuus in commune dominorum existant.

XXXu. Si taurus uel uaccam uel bouem occiderit, culpa prima non causam habeat: altera causam componat.

XXXuI. Si quis iurandi causa fuerit iudicio adductus a iudice uel maioribus natu, et nichil prodesse cognoscat se, si uoluerit deuitare, hoc precipimus iure permanere.

XXXuII. Si quis commisso delicto sponte ad confessionem uenerit sacerdoti; a nullo condemnari precipimus, si quod aliis abstulerit reddat. Si ab alio fuerit comprobatus, et rebellis fuerit; pretium rei abstracte reddat; et triplum se nouerit componendum. Quod si laicus repetierit clericum causa,  episcopi iudicant inter illos in iudicium. Si clericus laicum competit, ad iudicis astantiam debeant peruenire.

XXXuIII. Si quis in morte hereditatem dimiserit, quidquid coram testibus commendauerit, omnia permanere precipimus, nisi sint iniqua.

XXXIX. Si quis seruum, uel ancillam, uel uernaculum sua uoluntate et libertate donauerit, nullus repetere permittatur.

XL. Si quis sponte sua quamlibet rem alteri donauerit, hoc priuate precipimus possidere.

XLI. Si qua causa ante iudicata, a nullo permittamus diiudicari.

XLII. Si qua contentio circa finem territorii fuerit  exorta, testibus requiratur, et finis qui prius fuerat ipse permaneat.

XLIII. Clericus uero si qua causa competitus fuerit, et nullam iam infamiam antea portauerat, in ipsius iuramento causa finiatur. Quod si antea infamiam portauit, indictis iuratoribus, sed causam laici ordine libret.

XLIu. Si quis fideiussorem inuocauerit et contempserit, iudicii conditione damnetur.

XLu. Si quis agrum aut uillam comparauerit, et ipse capitale furtum fecerit, morte morietur. Terra quam emerat fisco reuertatur. Quod si filius aut frater ex dono furtum pariter et fugam fecerit, ancillam et seruum fisco reddat, et ex agro exsul possideat. Quod si innocens permanserit, heres hereditati relinquatur.

 XLuI. Si quis ad ecclesiam arma portauerit, et litem commiserit, argenti libram unam ecclesie cogatur exsoluere: et hoc egentibus in eleemosynam meretur, uel sinatur.

XLuII. Si quis filiam marito tradiderit, legitimam dotem accipiat. Quod si casu mortis illum emiserit, et ipsa alteri uiro nubere uoluerit; filii dotem accipiant. Quod si hos non habuerit, patri dari iubetur.

XLuIII. Si quis ancillam aut seruum emerit, et ante impletum annum uitium in eo apparuerit, proprio domino suo reddi iubemus. Quod si annus  transierit, quidquid in mancipio uitii uidetur, nullam habeat reiiciendi causam.

XLIX. Si quis caballum comparauerit, et usque ad mensem uitium non habuerit, nullo modo reiiciatur.

L. Si quis alterum ferierit, et sanguinem effuderit, uaccam reddat; et si maiorem plagam fecerit, secundum iudicium componi precipimus.

LI. Si quis caballum a latrone abstulerit, si ualuerit argenti libram, accipiat unciam: sin autem minus, dimidium uncie accipiat.

LII. Si quis ancillam alterius apprehenderit fugientem, et a domino suo potuerit euadere, stagnum ferrum merito accipiat.

LIII. Si quis caballum alterius non indicauerit, et  ipse potuerit capere, unciam dare debuit. Nullus alterius siluam, [a 1Kb] lessam, et algam deuorat. Quod grauiter fecerit, et ipse effectionem reddere precipimus.

LIu. Si quis caballum alterius tulerit, et in pedicam ruerit, ad suum proprium reddere precipimus.

Lu. Si quis uillam uendere capitalem uicino minanti aut sponte uoluerit; siue domum, siue hortum, potestatem habeat, et sepes que gignunt messes et herbam.

LuI. Si quis clericus laicum ferierit, sed plagam laici ordine sine dubio reddat.

LuII. Si laicus clericum percusserit; et dictis legibus  manum suam redimat; et penitentiam agat.

LuIII. Si quis intercidendo litem plagatus fuerit, et mendax eum percusserit, secundum plagam se nouerit redditurum; quod si aut ueraci, dimidium uerax, et dimidium mendax, iubemus medietatem soluere simili modo; et de morte sic sanximus.

LIX. Si quis legitime legis uoluntate patrum nuptam filio iunxerit, et iuxta hoc concubinam ancillam sibi habere presumpserit, ipse ab Ecclesia Dei et omni Christianorum mensa sit extraneus, nisi ad penitentiam reuocetur.

LX. Si quis ancillam suam sibi in matrimonio habere uoluerit, et de rebus suis habet potestatem: si uoluerit postea uenumdare eam, non conceditur. Quod si eam uenumdare uoluerit, eum damnari iubemus,  et ancillam illam in sacerdotis ponimus potestatem.

LXI. Si quis catholicus capillos promiserit more barbarorum, ab Ecclesia Dei alienus habeatur, et ab omni Christianorum mensa donec delictum emendat.

LXII. Si canis quidlibet manducet, prima culpa nichil reddatur pro illo, nisi semetipse. Quod si iterum peccauerit, dominus canis quod comederit ille reddat.



INCIPIUNT CANONES ADOMNANI.

I. Marina animalia ad littora delata, quorum mortes  nescimus, sumenda sunt sana fide, nisi putrida.

II. Pecora de rupe cadentia, si sanguis eorum effusus sit, recipienda. Sin uero, sed fracta sunt ossa eorum, et sanguis foras non fluxit, refutanda sunt.

III. Ut morticina sunt in aquis exstincta, quorum sanguis intrinsecus latet, a bestiis capta animalia et semiuiua, bestialibus hominibus sumenda sunt.

Iu. Animal semiuiuum subita morte preparatum abscissa aure uel alia parte, morticinum est.

u. Carnes suille si morticinum comedent, crassa uel pinguis ut morticinum quo pinguescunt sues refundende sunt. Cum uero decreuerint et ad pristinam maciem reuerse sunt.

uI. Si uero una uice uel III morticinum manducauerint, post huius excessum de uentre eorum sana  fide sumende sunt.

uII. Sues carnem uel sanguinem hominis gustantes illiciti sunt semper. In lege enim animal cornupetum, si hominem occiderit, illicitum est.

uIII. Equus aut pecus si percusserit hominem in agro ciuitatis sue, dimidium uncie reddet pro eo homini cuius sanguis effusus est. Si percusserit homo animal in agro suo, non redditur pro eo.



INCIPIUNT IUDICIA COMPENDIA DE LIBRO III. De duobus fratribus et duabus sororibus.

I. uir si nupserit duabus sororibus, uel mulier duobus fratribus, abiiciantur a communione usque ad mortem; uerum tamen in exitu uite propter  misericordiam, si incolumes permiserint huius coniunctionis uincula dissoluere, penitentiam sequantur. Quod si defecerint, in talibus nuptiis, difficilis est penitentia permanentibus.

II. Si quis rixam fecerit de clericis aut ministris Dei, hebdomadam dierum peniteat cum pane et aqua per mensuram, et petat a Deo ueniam et proximo suo plena confessione et humilitate, sic petens ab Deo reconciliari et proximo suo.

III. Si quis ad scandalum surrexerit et deposuit in corde suo proximum suum percutere aut occidere; si clericus fuerit, dimidium anni cum pane et aqua secundum mensuram peniteat, et annum totum abstineat se a uino et carnibus, et sic altario reconciliabitur.

 Iu. Si autem laicus fuerit, hebdomadam dierum peniteat, quia homo seculi huius est, et culpa eius leuior in hoc mundo, et premium minus in futuro.

u. Si autem clericus fuerit, et percusserit fratrem suum aut proximum, et sanguinem eius effuderit, unum est peccatum ut occiderit, sed non eadem penitentia. Annum integrum peniteat cum pane et aqua, et sine ministerio clericatus. Et orare se debet cum fletu et lacrymis, et misericordiam consequetur a Deo; quia dicit Scriptura, qui odit fratrem suum homicida est : quanto magis qui percusserit?

uI. Si laicus fuerit XL dies peniteat, et det pecuniam quando arbitratus fuerit sacerdos, aut iustus  quisquam. Clericus autem pecuniam dare non debet, aut illi, aut ille. Igitur peniteat supplicatione necessaria.

uII. Qui conuersus ingemuit et cum Deo pactum iniuit, in illo die non commemorabuntur eius delicta que gessit in seculo.

uIII. Si quis clericus, uel si qua mulier malefica, si aliquem maleficio suo deceperint, uII annis, tribus de his cum pane et aqua, et in ceteris abstineat se a uino et a carnibus.

IX. Si autem non deceperit aliquem, sed pro illecebroso amore dederat alicui, annum integrum cum pane et aqua peniteat.

X. Si aliqua mulier maleficio suo partum alicuius femine perdiderit, dimidium anni peniteat cum  pane et aqua, et duobus abstineat se a uino et a carnibus, et tres quadragesimas ieiunet in pane et aqua. Si mulier autem genuerit filium, III, ut diximus de clerico, annos peniteat.



CANONES SYNODI HIBERNIAE.

Arreum anni tridui dies et noctes sine sede et somno, nisi paulisper; uel CL psalmis cum X canticis stando et orando in omni hora, XII quoque flectiones genuum flectuntur in omni hora orandi, et palme superne ad orationem.

Arreum anni triduum cum mortuo sancto in uno sepulcro, sine cibo potuque ac sine dormitatione precinctus uestimento suo et cum cantico psalmorum, et cum adoratione horarum post confessionem  sacerdoti et post uotum.

Arreum anni triduum in ecclesia sine dormitatione cum uestimento circa se sine sede, et canticum psalmorum cum canticis sine intermissione, et missa uniuscuiusque hore, et XII inflexiones uniuscuiusque hore per confessionem peccatorum coram sacerdote et plebe et post uotum.

Arreum anni XII triduanas. Arreum anni XII dies et noctes super XII buccellas mensure de tribus panibus.

Arreum anni mensis in dolore magno, sed de quo non moritur quis iterata postmodum uita ad iudicium sacerdotis.

Arreum anni XL dies et noctes in pane et aqua, et due superpositiones unicuique hebdomade XL  psalmi, et XL inflectiones in unaquaque hora orandi.

Arreum anni L dies et noctes in pane et aqua in mensura LX psalmi et LX inflectiones in unaquaque hora orandi.

Arreum anni dies C in pane et aqua missa in omni hora orandi penitentia illorum per longum quorum arreum in his predictis emittitur, sine carne et uino et butyro et lacte dulci agatur.

Qui cum cane uel cum quo animali peccauerit, II annis et dimidium.

Qui facit scelus uirile, ut sodomite, IIII annis peniteat; qui uero inferioribus III annis peniteat in pane et aqua totum si post uotum perfectionis: si autem ante, annus diminuitur de omnibus his tribus



ETHELuOLFI MONACHI CARMEN DE ABBATIBUS ET uIRIS PIIS CeNOBII SANCTI PETRI IN INSULA LINDISFARNENSI.






OBSERuATIONES PRAEuIAE.

 1. Apud ueteres qui de Etheluolfo monacho huius pematis auctore scripserit, inuenio neminem ante Harpsfeldium et Pitseum, quorum ille Etheluolfum Lindisfarnensem, hic cenobii sancti Petri apud Bernicios monachum appellat. Etheluolfus suum de abbatibus monasterii sui pema nuncupauit Egberto Lindisfarnensi episcopo, Higbaldi scilicet successori, qui ab anno DCCCII in octodecim annos Lindisfarnensi Ecclesie prefuit, testante Turgoto monacho in lib. II De Ecclesia Dunelmensi cap. 5. Preter hoc carmen scripsit auctor nonnulla de historia Anglorum, ut patet ex sequenti cap. 16. Accessit uero in monasterium sancti Petri cum Wolfsigo post abbate, ex cap. 18, atque adeo Gotfridum  primum, deinde Iglacum preceptores habuit ex capite 22. Etheluolfus porro etatem suam diserte indicat non solum in nuncupatione pematis sui Egberto facta, sed etiam in capitibus 17 et 18, tum in capite ultimo subscribit Lupus Clarus, que est  Etheluolfi seu Ediluolfi nominis interpretatio. Sequentem librum, qui unus est, in tres diuidit Pitseus, atque Egbertum, cui nuncupatum est hoc carmen, esse Eboracensem archiepiscopum falso existimauit.

2. Cuius monasterii monachus fuerit Etheluolfus, atque adeo cuius loci abbates hoc loco memoret, non facile definierim. Eum Lindisfarnensis Ecclesie monachum probat carminis inscriptio et clausula, imo ipsa etiam eiusdem Etheluolfi inscriptio, quam Egberto episcopo uouet Ediluolfus Lindisfarnensis ecclesie monachus. At quo minus credam hanc Ecclesiam esse eam, quam sanctus Aidanus episcopus Scottus aliique eiusdem gentis monachi incoluere, multa uetant. Primum quod Aidanus Lindisfarnense monasterium construxit longe ante Eandmundum ducem, quem Etheluolfus monasterii sui parentem dicit. Deinde quod Eandmundus iam inchoato monasterio suo, accessit Lindisfarnam ad Ecfridum episcopum, ex capite 5, ut ab eo de rebus monasticis informaretur acciperetque doctorem suis sedibus aptum. Assensit  Ecfridus, atque Eandmundo concessit monasterii sui presbyterum, qui statueret monastica iura, nouosque in cello Eandmundi monachos institueret. Tertio alii omnino fuerunt abbates Lindisfarnensis, alii Eandmundi cenobii. Lindisfarne abbatis iure prefuit Eata Mailrosensis abbas tempore sancti Cuthberti. Ei forsan successit Guthfridus uenerabilis Christi famulus et presbyter, abbas Lindisfarne, Bede laudatus in Historie lib. u, cap. 1. Tilhed seculi uIII abbas memoratur etiam in Monastico Anglicano pag. 39. At post Eandmundum prefuerunt eius monasterio Eorpuinus, Aldwinus, Sigbaldus, Sigwinus et Wolfsigus, omnes seculo octauo. Quarto, in loco ubi Eandmundi situm erat monasterium, exstabat eo tempore urbs cum clero, ex capite 20, quod uereor ut dici possit de Lindisfarnensi monasterio, quod tum solitarium fuisse existimo. Quinto situm ecclesie sue describit Etheluolfus capite 6, qualis Lindisfarne tribui uix potest. Postremo denique  auctores omnes, qui de Lindisfarnensi monasterio dedita opera egerunt, nullam de Eandmundo aliisue abbatibus et monachis hic memoratis faciunt mentionem, ut patet ex Turgoto et ex Monastico Anglicano. uerumtamen uterque locus habebat ecclesiam sancto Petro sacram. Et quidem Theodorus Lindisfarnensem  in honorem sancti Petri dedicauerat, ex Monastico Anglicano pag. 39; Eandmundi uero ecclesia itidem patronum habebat sanctum Petrum, ex sequentibus capitibus 4 et 6, eique adiunctum erat oratorium beate Marie, ex cap. 14. Hos nodos soluat qui potest: mihi uero eos proposuisse satis fuerit. Quanquam fortasse dici potest, duo in Lindisfarne insula fuisse monasteria, quorum alterum Aidanum, alterum Eandmundum auctores habuerit. Tametsi in continenti fuisse uidetur Eandmundi cenobium, ex quo ad Lindisfarnense traiecerit Eandmundus, ut Egfridum episcopum inuiseret, ex cap. 5. Denique aut in insula Lindisfarne situm, aut certe iuxta positum erat Eandmundi cenobium, ut Lindisfarnense ab Etheluolfo dici potuerit; nisi ita dictum putes, quod ex Lindisfarnensi monasterio instituti sui preceptorem acceperit Eandmundus qua ratione Corbeia noua apud Saxones a ueteri Gallicana appellationem desumpsit. Subierat mihi aliquando in mentem  Farne insula Lindisfarne ad Eurum obuersa: at urbs ibi nulla, sed tantum exigue case a sancto Cuthberto pro uno aut altero solitario instructe.

3. Quidquid sit de hac difficultate, certum est multos in cenobio Eandmundi floruisse monachos pietate insignes, preter abbates numero sex superius memoratos, qualis fuit Ultanus egregius scriptor, laudatus in cap. 8, cuius corpus paulo post eius obitum e tumulo elatum est uenerationis causa: quales fuere etiam Fridegilsus sacerdos, Cuicuinus ferrarius, Merchdofus, Iglacus presbyter et lector, et Winfridus presbyter, quorum gesta ab Etheluolfo strictim hic referuntur.

4. Ultanum scriptorem in capite 8 laudatum alium esse tum ab Ultano sancti Fursei abbatis fratre, tum ab Ultano qui de sancte Brigide uirginis Hibernice rebus gestis scripsit, pro comperto existimare licet: nam duo isti seculo septimo, Lindisfarnensis seculo uIII floruit. Ultanum uero uite sancte Brigide scriptorem ab alio equali diuersum esse inde colligitur,  quod Ultanus Fursei frater Perone in Gallia abbas fuit, ibidemque excessit e uiuis: alter Ardbrecanensis in Media [Meath] Hibernie regione episcopus: ut ex ueteri scriptore tradit Ioannes Colganus. De hoc agit Chilienus monachus in uita metrica sancte Brigide edita apud Bollandum in Februarii tomo I, ubi prologus deest, quem ex ms. codice Remigiani apud Rhemos cenobii huc referre iuuat. Hic codex, qui Ebonis Rhemensis episcopi pontificatu exaratus prenotatur, complectitur quosdam sancti Augustini Sermones in Psalmos, Enchiridion, et librum De quantitate anime, cum nonnullis uersibus temere ascriptis: quos inter prologus uite metrice iam dicte absque ullo titulo reperitur permistus cum aliis. Sic autem se habet:





CARMEN


Adfore digneris precibus, pia uirgo, benignis,
   Brigita, supplicibus prospera posse tuis.
Si mihi uita comes fuerit, hec certa tenebis,
   Laudum te cumulis enituisse meis.
 Non minus Ultano nostre preconia laudis
   Prestabunt populis, o sacra uirgo, piis.
Ille fuit presul magnus, uirtutibus aptus:
   Hunc sequar et uincam, si mihi cedis opem.
Sic Aileran plura excerpsit qui gesta tuorum,
   Atque operum flores scripsit opima tomis.
 Non pretermittam, si forte preterit ille,
   Quanquam presuleos scanderit ipse gradus.
Nam cogitosus item, si ius te iudice cedat,
   Et nostri studii funditus impar erit.
Sed cur tam magnos precellam munere Patres?
   Quod solus pandam gesta beata trium.
Et quod precipui Patres profamine prose
   Ediderant, uersu nunc modulabor ego.
Iam ceptam comitare uiam, famulumque tueri
   Digneris, superis apta puella choris.
Et qui principium facti concedere iussit,
   Perfectum faciat Christus habere finem
 Non quod sim dignus peccator talia fari:
   Sed precor indignus, dignus ut esse queam.

Ex his porro uersibus, qui Ebonis etate scripti sunt, intelligimus, petam  uixisse ante seculum IX, ac proinde Comitisse uocabulum, quo usus est, ante id tempus receptum fuisse. Sed hec parerga sunt. Nunc exhibendum est Etheluolfi carmen, quod ex ms. codice Cantabrigiensi mihi submisit Thomas Gelus, uir doctrine et humanitatis singularis, cui iam multa alia me debere profiteor.





INCIPIT CARMEN.



PRAEFATIO ETHELuOLFI LINDISFARNENSIS ECCLESIAE MONACHI, AD EGBERTUM LINDISFARNENSEM EPISCOPUM, DE ABBATIBUS EIUSDEM ECCLESIAE.


Amicorum prestantissimo atque dilectissimo sacerdoti magno Egberto presbytero [a 1Kb] , meritis exiguus Etheluolfus Lindisfarnensis Ecclesie monachus intime caritatis salutem.


Sume, Pater, placidos modulatis uota pete,
Quatenus eterno capias cum rege quietem,
Atque petas superas meritis splendentibus arces.
Nunc memorare libens semper, lectissime presul,
Sancta supernorum conscendens sceptra polorum,
Mercedemque tuam quamuis sit reddere caluus,
Nocte dieque simul cuncta per tempora uite,
Teque tuosque simul clementia protegat alta.
 Quo decus immensum radians per secula cuncta
Omnibus in sanctis clarescit lumine miro.
Corpore, mente, manu, cunctis et sensibus una
Iam dominum colitans celsum sine fide, ualeto.



CAPUT PRIMUM. Salutatio uatis ad episcopum de propinquis et monachis celle eius.


Cum te sancta manus prestante reddidit Anglis,
   Nunc tibi complacuit rustica dona dare.
Rustica sed stolidis sudent si pectora dictis,
   Nec stolidum carmen rustica plectra dabunt.
Nam tibi dum proceres proprio de sanguine signant
   Iam Domino placidos, gaudia magna capis.
Suscipe, docte Pater, dilecti munus amici,
   Et grates Christo semper ubique cane,
 Quod tua tam electi meruerunt stirpe creari
   Pastores, Domino qui placuere suo.
Nec minus et monachos primorum munere claros
   Sic mirare libens scandere lucis iter.
Si quid in his castis, te dignum reddere grates,
   Inuenias Domino, maxime nunc moneo.
Sin alias, uati ueniam dignare canenti
   Iam tribuere pius, quod notuit cecinit.
Hanc tuo nam cupio requiem prestare labori,
   Carmina que Domino sacrificata sonant.
 Aduersum est quidquid moneo tolerare modeste,
    Nec querula in quoquam corde mouere tua.
Mens requiem capiat semper sine fine benigne
   In Domino Christo prosperitate pia.



CAPUT II. De eo quod Horret regnum indeptus, multos persequitur.


Ecgfridus infesto Pictorum dum cadit ense,
En nothus Anglorum germanus regmina sumpsit
Alfridus [b 1Kb] , et natum genuit, qui nomine [c 1Kb] clarus,
Gentibus enituit Saxorum regmina seruans,
Gestis et uerbis et omni strenuus actu.
Exstitit a primis sed non moderatus in annis,
Indocilis iuuenis, nescit sensusque petulcos
Subcuruare animo, contemnens iura Tonantis,
 Armipotens nimium, propriis in uiribus audax.
Non proceres ueneratus erat; non denique Christum,
Ut decuit, coluit; uacuis sed subdidit omne
Actibus, heu! uitam, mansit dum corpore uita.
Inde fuit presens paruo quod tempore seclum
Manserat, atque diu potuit non ducere uitam.
Hic igitur multos miseranda morte peremit.
Ast alios cogit summo seruire parenti,
Inque monasterii attonsos consistere septis.



CAPUT III. Quod erat Eandmund dux nobilis natu et moribus.


Ex his ergo fuit uenerandus nomine pastor
Eandmund, ille pius Christi sociatus amicis
Actibus e secli, promissa ad premia tendit,
 Que sancti in celis Domino donante capessunt.
Nobilis et nimium proceri de sanguinis ortu
Exstitit, in populis summo celebratus honore:
Nobilior Domino summe pro culmine mentis
Dux uenerandus erat, fecit cui candida corda
Omnipotens genitor, plasmat qui corpora cuncta,
Ac mentes hominum spinis promundat ademptis.
Militiam sterilem magno deuotus amore
Deseruit, famulans cuncte per tempora uite
Rectori magno, moderat qui secula cuncta.



CAPUT Iu. Quod hic, ad seruitium Domini attonsus, proprio monasterio ibat.


Anglorum proceres nimium trucidante tyranno [a 1Kb] ,
Seruitium Domini miles prefatus inibat,
Gaudebatque suo capiti portare coronam
uertice quam Christus quondam portabat opimo,
Dum passus mundo dempsit spineta malorum,
Atque suos uitam fecit uisitare beatos.
Nec solus meruit parmam captasse supernam.
Quin plures lecti Patrem comitantur eumdem,
Inque monasterio Domino se subdere tentant.
Eandmundus Christo indemptus que dederat almo,
Atque Petro pariter seruit, qui examina cuncta
Actibus ethereis facerent que pectora casta,
 Florigerisque nitent per tempora cuncta maniplis.
Cumque Pater famulos cellam congessit in almam,
Quamplures cunctos sacris sermonibus ornat;
Utque suo saltim cupiant seruire parenti
Admonuit pastor, meritumque a numine poscens,
Quatenus e celo ueniens cum gaudio sanctus
Angelus, hos famulos dignetur reddere tutos:
Ut lupus ille ferus subiectos dente rapaci
Morsibus infectos laniat non pectore mesto,
Sed potius Domino dignis uirtutibus auctos,
Undique percomptos transmigret lucis in oras.
Talibus instituens docuit cum ductor ouile,
Quam nitidas Christo meruit conferre bidentes,
Agnos atque pios permiti contulit Agno,
Qui ueniens sontis peccatum tollere mundi,
 Insontem mundum fecit de sanguine fuso.



CAPUT u. Quod pontificem adiens, doctorem uite regularis acquisiuit.


Pontificalis apex, meritorum munere clarus
Ecgfridus [b 1Kb] enituit, sanctorum regmina seruans.
Unde quo glaucis cupiunt crispare fluentis
Littora, quin refluis satagunt nudare meantes
Cursibus, et terram precingunt cerula sanctam [c 1Kb] ,
Atque itiner cupidum pandunt, cum littora nudant.
Hunc Domini seruus ueniens uisitare sategit,
Poscebatque sibi supere de germine messis
Pabula iam tribui; cui prompta mente sacerdos
Pectore de gnaro pandit salutaria dicta,
 Imbribus atque piis sitientis corpora potat.
Auribus illisis hausit, que ructat ab alto
Pectore, subque sui sumpsit penetralia cordis
Mystica uerba pii persensu discit acuto.
Insuper arripiens memori narranda relatu,
Sensibus in cordis complectit cuncta rimatus.
Addidit ergo suis doctorem sedibus aptum.
 Presbyter ille fuit, statuens monastica iura,
Instituitque nouos ueterum munimenta reuoluens
Hic monachos, celo tulerat quos spiritus auctor.



CAPUT uI. Quod ueredarium mittat ad Christi monachum.


Hec inter famulus Christi dum moribus almum
Pontificem discit Scottorum finibus esse
Ecgbertum [d 1Kb] , famulum cui fidum mittere curat,
Poscens ut monachos formaret rite libellis,
Sanctificetque sibi uenerande altare tabelle,
Atque memor uoti monstret sint que loca digna,
Quîs possint sisti sacraria sancta Tonanti.
Paret et obsequitur presul uenerandus, euntem
Confirmat dictis, quin sacro munere ditat.
Mensa sacrata Deo magno sub nomine Petri,
 Aduolat, et nigro cellam confirmat ab hoste.
Insuper et presul poscenti talia dicta
Mittit. »Inoffensis pedibus tua tempora, frater,
Pectore quin uitam casto seruare memento,
Quatenus exhausto instantis certamine belli,
Perpetuam celi capias sine fine quietem.
Cernere me fateor carnali lumine nunquam
Fundos quos Dominus magno tibi munere donat.
Ast noster ut uisus potuit pertendere cordis,
Collis non magnus decliuo tramite flexus,
Quo sol consurgens trutinantis tempora libre
Peruolat, hunc spine spissa cum fronde coronant.
Calcibus has scissas toto cum germine frater
Aequoris et dorso predicti auferre memento:
 Inque loco pulchrum Domino sic conde sacellum,
Credula quo possint Christo persoluere corda
Nocte dieque simul preco de pectore uota.«
Nuntius his dictis trusit per cerula puppim,
Atque suo properat dilecti ferre loquelas
Pontificis Patri: manifestat dicta prophete.
Perficit inde pius perpulchri culmina templi,
Exterius tabulas perfundens tegmine plumbi,
uiribus et totis percomptam reddere curat.
Hanc edem Domini, medio sub aggere mensam
Diximus, ut dudum Petro que gignit odores
Premites, statuit celestis gratia terris,
Quam rutilis flagrans passim, dum templa parenti
Iam celi ac terre surgunt per rara uetusta.
Hec dum gesta suo instituit mandare magistro
 Nuntius ad patrem patris perferre loquelas
uenerat, atque pio magistro talia fatur.
»Ecgbercht te Domini famulus sua uoce salutat,
Atque tuos pariter monachos, quos gratia Christi
Ecclesiam uocitans mitis congessit in unam.
Nocte dieque simul non cesso reddere grates
Rectori summo, firmat qui uota suorum.
 Namque ego confiteor nullum me dicere mendum,
Sepiusque aduolitat spinisque immiscuit istis
Turba nefanda feris, semper confisa sub armis,
Undique confluitans ueluti cum culmina nota
Accurrens properat spinis immergier istis;
Gaudet et aduersis semper cumulata sub armis
Insidias multas disponit facto . . : frendens,
Perque itiner durum non cessat ferre malignos,
Quo labor eternus requiem non prestat eunti.
Sed Domino grates, melius quod tempore nostro
Hec loca per Dominum meruerunt gaudia tanta
Sumere, pro priscisque nouos mutare colonos.
Hinc moneo cunctos celso cumulare Tonanti
Magnificas laudes, manibusque ad sidera tensis
Dent Domino grates, mittit qui ad uota piorum
 Aligeras uolucres, iungentque ad septa sacelli
Innumeris precibus sumptis ad sidera tranant
Ante Deum, que fuerant pendentes, quas tamen ipse
Pandat, si nullus poterit cognoscere certe.
Omnia quid memorem? ueniunt cum luce ministri
E celo superi, portantque ad sidera sanctas
Inde animas, Dominum laudantque in luce micantes,
Florigerasque leuant capiti sine fine coronas.«



CAPUT uII. Quod nuntius adueniens pastoris et fratrum gaudia cumulat.


Talia dum memorans uatis iam nuntius infit,
Gaudia magna Pater gaudenti in pectore gaudet
Eandmund, atque Deo grates ad sidera reddit,
Perfectisque suos studuit formare loquelis,
 Quatenus ad uitam cupiant properare beatam,
In celis nunquam poterit que sumere finem.
Talibus aucta bonis monachorum corda uirescunt,
Incipiuntque pii sese precurrere Christo,
Actibus et uerbis et cunctis sensibus almi.
Quidam nam cupiens insomnem ducere noctem,
Sanctas in precibus non cessat tendere palmas.
Ast alius genibus tundendo marmora templi,
Noctibus in gelidis tolerat dum frigora, durat
Ignibus in mediis, ingentia frigora uitat.
Diuitias alius cupiens partire caducas,
Noctibus in furuis tempus sapienter et horas
Cleptat, et in celis dispensa talenta recondit.
Ast alius miseris tribuens solamina panis,
Esuriem patiens perferre ieiunia sanctam.
 Talibus exornata bonis, in uestibus albis
Inclyta, sed uario compti permixta colore
A dextris uirgo et Genitrix astare uidetur,
Rectoris celos terras que et numine portat.



CAPUT uIII. Quod facta mira Patris Ultan paucis memorantur.


Fama citat plures perfectam ducere uitam,
Quam Pater Eandmund precultis moribus ornat:
E quibus est Ultan [a 1Kb] preclaro nomine dictus.
Presbyter iste fuit Scottorum gente beatus,
Comptis qui potuit notis ornare libellos,
Atque apicum speciem uitam sic reddit amenam.
 Hac arte huic nullus potuit se equare modernus
Scriptorum: nec mirum Domini si talia possit
Cultor, ei digitos sanctus cum Spiritus auctor
Rexit, et accendit sacratam ad sidera mentem.
Hic igitur cellam Patris uisitabat amati,
Cetibus ingrediens almis se immiscuit almus,
Moribus et sanctis monachos formabat acutus.
Sensibus et uerbis, et carne, et pectore castus.
Instituit fratres rapiant ut lumina celsa,
Atque Deo studeant cunctis seruire diebus,
Corpore quo possint presentem carpere uitam.
Cumque Deo electus perfecto tempore plenus
Annos quamplures celebraret talia frater,
Tandem confectus senio sua tempora scriptor
In melius mutat non mutans gaudia uite.
 Cumque diu corpus mordebant uiscera terre,
E tumulo placuit cineres releuare fraternos.
Ossibus hinc lotis, portabant lintea munda
Solis in aspectu exuuias, cum luce repente
Adueniunt uolucres gemine, que lintea plantis
Contingunt: pariter uario permixta colore
Terga uerenda nitent, modulantes carmina rostris,
Concinunt pulchre miranda ad gaudia cunctis,
Insuper atque aliis sanctum caluaria uelant.
Sicque diem totam non cessant ossibus ipse
Officium prestare piis, et cantibus odas
Fundere perpulchris, donec absterserat omnem
Lux solis lympham, exuuiasque exsiccat ab undis.
Tum frater quidam, media cum mortis in umbra,
Tempore nonnullo iacuit, sua corpora morbus
 Sorbuit, et nullum potuit commouere membrum,
Excepto lingue plectro, que uerba sonare
uix potuit, puero languens hinc talia fatur:
»Curre, rogoque Patris memorare afferre lacertum,
Pingere quo Domini meruit iam mystica uerba,
Quo signante queam presens uitare periclum,
uel saltem meritis sancti mea crimina Christus
Soluere dignetur, si addictus funera mortis
Ingrediarque uiam merear conscendere uite.«
Paruit ille puerque ad lintea sancta cucurrit.
Aufert inde pium munusque apportat in ulnis.
Os capiti admotum morientis funera soluit,
Atque medens egrum curat uirtute superna.
Continuo exsurgens firmatus robore tanto,
Ut medicum possit medicans portare medentem,
 Letus et inde uolans rectorem ad lintea tollit,
Atque Deo grates reddit pro munere tanto.
At cuneus fratrum numerum contractus in unum,
Ossa sancta pii portat sub culmine templi.
Tum uolucres module immiscent se nubibus altis,
Aspectusque hominum per tota tempora uitant.
Cantibus interea cineres conduntur in almis
uisceribus thece: gaudens sed spiritus alta
Iam super astra manet, Dominum per secula laudans.



CAPUT IX. De Fridegilso sacerdote Christi.


Alter erat frater, Fridegils cognomine dictus,
 Presbyter atque Deo pura cum mente sacerdos
Munera mira parat: fumant altaria donis,
Magnificisque uirum exaltant super astra beatum.
Hic doctrina simul factisque per omnia mirus,
Enituit magna meritorum gratia comptus.
Talibus aucta uiris monachorum gaudia pollent,
Pastorisque boni uernantia uota uirescunt.



CAPUT X. De fratre Cuicuino ferrario.


Mirificis fratrem liceat memorare loquelis,
Ferrea qui domitans potuit formare metalla,
Diuersisque modis sapiens incude subactum
Malleus in ferrum peditat stridente camino.
Cuicuinus hic fuerat genitoris cura uocatus.
Hunc hominem uita meritorum gratia donat,
 Atque suos claram magno redimiuit honore.
Crimina cuncta pius casto de corpore pellit,
uiribus et totis Christi precepta sategit
Corpore, mente, manu, et cunctis cum sensibus una
Nocte dieque simul seruare: ad gaudia uera
Aestuat, atque suum questum conquirere palmis
Iam cupidus tribuit miseris largitus egenis.
Quin totos semper perfert ieiunia soles,
Sanctorum Domini ueluti solemnia tricent,
Nocturnos fratres sacris concentibus hymnos
Dum celebrant, rursusque suas uisitare quietas
Incipiunt fratres, memoratus septa sacelli
Incoluitque, suis non parcit tundere membris
Marmora, seque Deo diligenter mandat ad astra.
Et rursus fratres ueniunt cum lumine Phebi,
 Se precibus cupiunt Domino mandare profusis.
Cetibus hic sanctis coniunctus dicere psalmos
Dulce habuit, sese Domino commendat, et omnis
Hinc matutinis completis quam bene psalmis
Continuo insonuit percussis cudo metallis
Malleus, et uacuas uolitans cum uerberat auras.
Iam cenam fratrem peditans caldor eos ornat.
Talia dum sanctus quam multis gesserat annis,
Tandem promeruit, cuncto cessante labore.
Ad requiem felix frater transire beatam.
Nam uires ualidum uexant dum corpore morbi,
Iam chorus e celo ueniens cum luce coruscus,
Pastoris cellam properat uisitare beati,
Atque animam casto castam de corpore sumunt,
 Splenduit hic nimium superans iam lumina solis,
Cumque choro uolitans superas penetrauit in arces.
Aethuinus hec monachus dum cernit, dicere grates
Incipit, atque animam Domino commendat in astra.
Ergo ubi transcelsi conscendunt limina solis,
Angelici cunei modulantes carmina, celum
Clauditur extemplo: requiem captare perennem
Hinc anima ingreditur, castis immixta maniplis.



CAPUT XI. De fratre qui de carne ductus iterum reuiuiscebat.


Frater erat quidam sancte sub regmine celle,
Ad seculum illustris, dictus cognomine Merchdof,
Tempore cui quodam languor dum corpora uexat
Egrediens mundo passus componit in oris
Non notis pauido: feruent penetralia cordis,
 Ac timor immensus quatiens uultusque minaces
Per tenebras animam terrebant agmine spisso,
Diuersisque modis agitabant turbida flabra.
Cumque diu trepidus per tristes ire phalanges
Cogitur, in subito nitidis que uultibus olli
Apparuere uiri, tenero quos corpore natos
Iam morbus quondam uite detrusit ab oris
Instantis tinctos nuper, sed uita beata
Albis indutos gremium protraxit in altum.
His igitur uisis, animo constantior esse
Ceperat, et letus pariter comitatus eosdem,
Ibat ad iudicium, pretor quod maximus omni
Egredienti anime discernit sedibus altis.
Hunc genibus flexis rogitat pietate modesta,
Ut sibi non digno ueniam donaret. At ille
 Sedibus e summis respondens talia fatur.
»Cum tu transgrediens preponas uerba marite,
Non pacteque fidem thalamo seruando fugasses,
Cur tibi nunc ueniam gelide sub tempora mortis,
Hic tribui poscis, uenie quo tempora non sunt?«
Ast pueri flexis genibus pietate uicissim
Ad ueniam patris procerem uocitare parabant.
Ille sed immitis dominam uisitare iubebat.
Iudicioque suo ueniam uel sumere penam
Coniugis. Ast pueri pauido comitante marito
Iam trepidi nimium properant ad lecta marite,
Candida quam multum celsis ad sidera muris
Montis in arce pie monstrant cenacula nupte.
Ingreditur genitor natis comitantibus altis,
Corruit et mulier, natos dum cernit ocellis,
 Eque domu mandat pellacem uertere gressus.
In faciem sanctam ruitantes tempora nate,
Fletibus immadidant, iram gemuere pauentes,
Obsecrant: »mater, nobis miserere, precamur,
Coniunctique tui meritis sine crimine solue.«
Sedibus e summis radianti lumine uibrans.
uestibus aurigeris in toto corpore plena,
Semina corripiens, despexit fata mariti.
»Cur tu stulte fidem corruptus corpore, mente,
Irrita uota gerens, copulam coniungere natis
Ausus eras thalamis, maculans tua membra secundis,
Federa cum manibus Domini per nomina summi
Ante diem mortis formando gessit uterque
Post mortem alterius maneat quod criminis expers?«
 Obstruso tacuit non leti pectoris ore
uir, pauidusque ruens confestim lingere terram
Incipit, et faciem perfundit fletibus omnem
Illa sed ingeminans, connexum carceris umbras
Iussit adire uirum, donec iam crimina cuncta
Flammis obsorptus nimium persoluit in atris.
Plantis at strati ruitabant pignora matris,
Perque Dei nomen, rogitant, »miserere, precamur,
uel saltim liceat corpus uisitare marito,
Soluere sicque sua mereatur crimina uiuens.«
Mentibus luxatis genetrix consentit amata
Pignora que patrem possint adducere corpus
Cautius, huicque suam monuit percernere uitam,
Ne rursum adueniens pro culpis precipitetur
In tenebris, quo stridor erit fletusque perennis.
 Hinc iterum adductus natis comitantibus albis
Peruenit ad corpus, cunctis mirantibus illum
uiuere post mortem: mortis sed uersus ab oris
uiuere iam Christo sensu perdiscit acuto,
Et cautus monstrat cunctis se cernere uita
Penas horrificas, carnis si lingua taceret.
Cumque suis medicans frater cataplasma salutis
uulneribus fecit, purgatus corpore linquit,
Atque sue comptus sponse penetralia compte
Creditur ut letus meruisset uisere compta.



CAPUT XII. De obitu patris Eandmundi.


Cumque diu cellam memoratus pastor haberet
Nobilis eloquio, et cunctis uenerandus in actis,
Tempore tum plenus linquit consortia carnis,
 Ingrediturque sui felix ad gaudia Christi.
Tum fraterna cohors uenerandi membra parentis
Culmine sub templi digno posuere sepulcro,
Atque animam Domino immensis cum fletibus alto
Iam precibus fusis commendant membra sacratis.



CAPUT XIII. De Eorpuino successore Eandmundi, et fratre eius Aldwino.


Eorpuinus hunc sequitur commissi pastor ouilis,
Presbyter egregius, uite studiosus amator.
Sensibus et prudens, et cuncto strenuus actu
Diuitias tribuit laxato mentis opimo
Iam gremio monachis, quos lurida inedia pressit,
Inque modum mirum disperse ad premia certa
 Diuitie crescunt: cumulat reuerentia Christi
Munera sparsa sibi per cuncte tempora uite.
Largus erat miseris, nimium sibi parcus in omni
uictu: namque escis pascebat corpora siccis:
Triuerat hic soles, nullamque assumpserat escam
Ieiunium referens uolitanti lumine pectus.
Nec mirum excellens faciat si talia princeps,
Dum maiora boni paterent hi seque minores,
Atque dies multas certant ieiunia Christo
Reddere, ne mentes fallax eluderet astu
Incautas hostis subite uirtutis honore.
Sepius ipse fugit sacre formidine plebis,
Bella nefanda sinunt populo certare fideli,
Auxilium prestans Christus concertat ab arce.
Unde Deo lecti celsum rapuere triumphum,
 Precipitesque fugam nigre censere phalanges
Pastor et iste pius compleuit in ordine tempus.
Germano meruit condigno linquere sedem.
Alduinus hic fuerat carnali nomine dictus,
Moribus hic uerus et uerbis omnibus exstat,
Signifer est clarus, subiectos uocibus hortans,
Ut sua uota pii trans ethera principe signent.



CAPUT XIu. De Sigbaldo abbate, quomodo multis donariis et diuitiis Lindisfarnensem Ecclesiam ditauit.


Quartus adest pastor preclaro nomine Sigbald
Presbyter: hic cellam multis donariis auxit,
Atque Deo dignam studiosus condidit aulam.
Hec est illa domus, quam mater numinis alti
 Incolitans seruat uasti sub culmine celi.
Cui compacta nitet perpulchris mensa tabellis,
Porticus in medio, sancti quam fronde coronant,
Dum buxis claudunt pretiose munera uite.
Occidua nitidi splendent in parte ministri,
Qui modulis culmen celi concentibus ornant.
Omnes ast sancti medii pauimenta sacelli,
Seruantes colitant per tempora cuncta, maniplis
Innumeris iungunt, uocitati ad uota piorum
Quod meritis capiunt semper defendere sanctis,
Si uite ad palmam certant properare fideles.
Cetera per templum numeret quis lumina cuncta,
Que temploque polo rutilant per gaudia uera.
Presbyter iste Deo concessit plurima dona,
Aureas iste calix gemmis splendescit opertus.
 Argentique nitens constat fabricatus in altis [a 1Kb] ,
Quem dedit ille pius magne genitricis ad aulam.
Plumbea sarta tegunt case cum culmina summe.
Nec minus ex cipro sonitant ad gaudia fratrum
Aenea uasa cauis crepitant quîs pendula sistris.
Hoc templum ingrediens dum pura mente sacerdos
Iam missas celebrans Sigbald uisitare parabat,
Fontibus e calidis salse decurrere gutte
Incipiunt, Christi magnus quas excitat ardor
Pectore de puro; trepidant nec guttura cantu.
Sanctam cumque diem celebrauit, uirgo Maria
Quo uolitans celos meruit penetrare per altos,
uel qua presenti generata reddidit orbi,
uel qua perpulchre susceptat gaudia uite,
uel qua celsithronum meruit generare Tonantem,
 uel quacunque die templi [sacra] festa coruscant;
Omnibus his letus nimium per gaudia sancta
Aurea dulcisone restaurat munera mentis:
Ac fratres precibus mulcet, solemnia festa
Ad letos celebrare pie genitricis honores.
Presbyter hic doctus dum longo tempore felix
Talia per cellam meruit iam facta nouare,
Clausit iter secli transductus ad atria uite.



CAPUT Xu. De Sigwino abbate, fratre et successore Sigbaldi.


Postquam germanus permitis regmina celle,
Sigwinus alterius sumpsit cognomine dictus,
Dapsilis hic nimium mininis magnisque per omnem
 Exstiterat uitam, miseris largitus egenis
Diuitias tribuit, Dominus quas auxerat altus.
uiderat hunc quidam tetre sub tempora noctis
uestibus insolitis indutum tradere dona
Pauperibus miseris, nimium qui frigida membra
Exclusi portis calefacta in rudere ponunt.
Cumque pius tribuit radiantis membra metalli,
Precipit obsecrans summi per regna Tonantis,
Quatenus hec nulli cuncte per tempora uite
Dicant. Ast miseri testantur dicere nunquam,
Ex quo presentis maneat sub tempora uite.
Hoc cernens frater, tenebris cumulantibus arua
Delituit, fugiensque semel non talia putat
Esse, semel poterat quemquam iam cernere uisus.
 Cumque suis largus semper tribuisset amatis,
Diuitie crescunt diuersa in parte locorum,
Ac segetes spisso cumulantur germine culte:
Ac pecus omnigenum pastores munere demptum
In numero damnum gregibus desumere nescit.
Dum ueneranda Dei sanctorum festa redirent
Classibus in geminis subter testudine templi
Fratribus immixtus psalmorum concinat odas,
Dulcisona antiphone modulantur carmina fuse.
Ast lector melos uoce articulata resultans,
Predoctus biblis ad gaudia magna refundit.
Cumque die ducto missarum cantica complent,
Fratres concordi comitantur carmine Patrem
Ad mensam. Poterat tum nullus dicere digne
Quem studiose epulis cupiat solemnia sancta,
 Cum celebrare suis letetur clerus in urbe,
Atque domum gratulans clamoso carmine complent.



CAPUT XuI. De Iglaco presbytero et lectore.


Tempore quo lector preclarus gaudia digni
Accumulat Patris, Iglacus nomine dictus,
De quo iamdudum perstrinxi pauca relatu,
Anglorum de gente pios dum carmine quosdam
Iam cecini indoctus, uilisque per omnia scriptor,
Que si quis cupiat cum gnaro noscere corde,
Currat, et hec sitiens se ulgosis mergat in undis
Littora quo docti non docte carmina Patris
Pompat, et aggreditur, poterit quam dicere digne.
Hos tantum uersus presens mihi chartula signat,
 Quod mensam digitis Dominus circumdedit almam,
Inque caput sancti peditat benedictio larga,
Nec oculis cernens cernit de pectore gnaro,
Spiritus atque pios carnis fraudatus ocellis.
Nec non atque nigros mentis prospexit ocellis,
Hunc iterum manibus precelsum cingere regem
uiderat, atque animam fulgentem lumine solis
Mentis in excessu quidam confessor in Anglis.
Que si quis cupiat diligenter scire per orbem.
Predictas querens iam nunc se mergat in undas.



CAPUT XuII. De fratribus celle, uel obitu pastoris.


Presbyteros monachos, fratrum reliquamque cohortem,
Quos me non dignum paruis concessit in annis
 Omnipotens genitor per celle menia sancte
Cernere, quos miris commirans actibus ipse
Innotuisse suo confirmo tempore certe,
Quos in peccatis famulis imitare negarit
uatis adhuc modulans, tandem iam credo futurum
Illorum precibus capiam quod dona salutis.
Tempore completo predictus corpora pastor
Liquerat, et requiem meritis factisque paratam
Ingreditur cuneus nimia cumulante caterua,
Ad crucis excelse princeps quam condidit ipse,
Apponunt signum sacrate membra quieti.



CAPUT XuIII. De Wulfsigo sacerdote et abbate.


Presbyter huic functo, dictus cognomine Wulfsig,
 Cogitur Ecclesie precibus pia regere castra.
Abnuit in primis mestus humilisque sacerdos,
Se fore non dignum contestans pondera tanta
Sumere: sed fratrem precibus se uincere tandem
Gaudet, et Ecclesie gaudentis regmina sumpsit.
uir fuit hic humilis, uerbis fortisque, modestus,
Sepius in precibus Domino pia membra tetendit.
Huic ego, dum primum presentis menia celle
Iam puer ingrediens uisitando, semper adhesi,
Unius atque domus requiem captauimus ambo,
Bis terno annorum donec iam tempore fluxo,
Pastor ouile bonus sumpsit pietate modesta.
Noctibus in furuis, fratrum pausante caterua,
Hymnos ac psalmos crebris concentibus odat,
Tempore quo Phebus celum perlabitur imum,
 Moribus hic solitis uigilans, e pectore casto
Psalterium cantans percurrit in ordine totum:
Sicque die rursum, psalmos compleuit eosdem,
Ut uicibus geminis lyricas consumeret escas,
Hinc iterum surgens horam dum predicat ales
Gutture de rubro solitis complebat in hymnis.
Cumque die media fratres iam querere pastum
Incipiunt, esce parcus se subtrahit omni,
Ac genibus flexis tundit pauimenta sacelli.
Ac bene percomptus diuinis cantibus Iris,
Offert qui mundum soluit de morte maligna.
Iamque diem nullum uoluit dimittere, preter
Munere quo sese assistens non ornat opimo.
Cumque epula cupiens monuit conquirere corpus,
Cum mensura sibi totum quod sufficit ambit.
 Plus iusto quidquam contemnens sumere uictus.
His formata bonis monachorum gaudia crescunt,
Seque sui cupiunt uotis cumulare parentis.
Talia dum paucis perfectus, proh dolor! annis
Pastor patrabat, uitam perductus ad almam
Corpora deseruit, nitidis comitatus ubi ipse
Alitibus testatus erat, pia castra beorum
Ingreditur felix, letatus sorte superna.



CAPUT XIX. De Winfrido presbytero.


Huic frater quidam subiectus, corpore, mente
Mirificus seruit, dictus qui nomine Winfrid:
Presbyter enituit preclaris actibus almus.
Hunc Pater ex toto complectens pectore fidem
 Credidit, et fratrum prefecit uestibus illum.
Isque Deo deditus, cum tota mente fidelis
Officium seruat rigido munimine fultus.
Nec si terrestris dispenset pondera cure,
Grandia dona ferens cessabat reddere Christo.
Ast moriens Domino presens cum linquere seclum
Cogitur, e mundo frater sua corda sequestrat:
Atque Deo soli cupiens se subdere felix,
Ecclesie membris supplex pauimenta tutundit,
Nocte dieque simul precibus commendat ad astra,
Seque suique animam domini genitoris amati.
Tempore qui longo gessit dum talia frater,
Hausit iter celum, non claudens gaudia uite,
Optatam sumpsit semper sine fine quietem.



CAPUT XX. De donis patrum et uotis monachorum.


Hanc cellam Dominus fratrum decorauit honore,
Maxima de celis capiant nunc gaudia cuncti,
Atque Deo studeant condignam condere laudem.
Quod sine nos meritis tribuit non hostibus unquam
Imperio procerum secli, nec subdidit imos.
Sint Domino grates semper sine fine superno.
Iam proceres meruere pii, iustique benigni
Optima siderei spargebant semina doni
Cordibus in fratrum, segetes nec limina celle
Quam lete surgunt superi dulcedine roris.
Illius auxilio nobis quod lucere tales
Iam campus ridet, florent ad gaudia Christi,
Per cellam monachi, letatur clerus in urbe,
 Quem lex una tenet gaudenti in corde uoluntas.
Iungit ad astra fides numeros, turmasque frequentes
Congregat, atque Deo solitis se mandat in horis.
Cum nox fusca uenit, cum abscondent sidera lucem,
E stratis properant sonitatum accurrere signum,
Et reciproca suo modulantur carmina regi,
Psalmis atque hymnis laudantes rite Tonantem,
Cantibus in crebris comunt et uoce sacellum,
Quod Deus et proceres seruantes menia celle
Muneribus multisque bonis ornare parabant.
Hec est illa domus, porrectis edita muris,
Quam sol purpureas illustrans candidus horas
Limpida per nitida diffundit lumina templi.
Plurima cum sancti sunt ornamenta delubri,
 Hic tamen hec paucis liceat memorare canendo.
Ut celum rutilat stellis fulgentibus, omnes
Sic tremulas uibrant subter testudine templi
Ordinibus uariis funalia pendula flammas.
Mentibus hec placidis quedam cum tempore prisco
Attribuere Deo quondam proceresque moderni.
Iam superaucta piis curabant reddere donis.
Nam plures multi cupiebant pendere caucos [a 1Kb] ,
Limpida qui tribuant quadrato lumina templo.
Ast alii rutilo condunt uexilla metallo,
Que ueneranda pii promunt miracula Christi,
Qui crucis in ligno mundum de morte redemit.
Quidam precipiunt sacratos scribere libros,
Quo precelsa Dei monstrant iam dicta tonantis,
Qui sonitans mundum dudum perfuderat omnem,
 Atque hos conspicui peruelat ductilis auri
Lamina, sic sancti comunt altaria templi.
Ast quidam domine mensam que nobilis ortu
Gemmarum flammis et fuluo uestit in auro,
Argenti has nitide distinguit rite tabelle
Impressas poterit digitis quis cernere formas,
Sanctorum splendent anime cum sedibus altis.
Hic tamen hec placuit rerum commenta nouare
Mirificis sunt facta modis quas laudibus ornet
uersificus poterit, qui digne hec dicere doctus,
 Aureus ille calix tetigi quem carmine dudum,
Ac lata argento pulchre fabricata patena,
Celatas faciem pretendunt apte figuras,
Talia dum sancte cumulant penetralia case
Munera, que nostre seruant medicamina uite,
Iure sacer fratrum cuneus per menia celle
Gaudet, et eternis donantem laudibus ornat.
[b 1Kb]


CAPUT XXI. De canticis spiritualibus in apostolorum oratorio auditis.


Te quoque sancta domus, cecini quam carmine quondam [c 1Kb] ,
Que sacrata Deo fulges sub nomine Petri,
Nunc iterum liceat paucis memorare beatam
uersibus. Hanc dudum nigre sub tempora noctis
 Moribus ex solitis post hymnos uisere certant
Fratres, atque sue complent solemnia mentis.
Ocius inde suos cupiunt accurrere lectos.
Ast ego post omnes conclusis postibus aulam
Disseruique alium fratrem comitatus adiri,
Qui tum forte foras spectando sidera cernit.
Ecce repente uenit miris cum cantibus agmen
Immensum, Domino modulans pia carmina ructat,
Premiroque locum cinerum iam lumine complet,
Intrant siderea candentem luce delubrum
Spiritus, ac geminis distinctis classibus hymnos
Tales concinnunt: quatitans ad culmina cantus
Ascendit celi, insonuit laquearibus altis.
Et si non structam tamen meritis micat almis,
Ad celsos montes superant qui sidera celi,
 Auxilium credo a Domino qui fecerat auctor,
Omnia que celi, que terre et flumina cingunt.
Hec cum dicta diu geminis in classibus aule
Culmine sub sancti sonuerunt postibus, ipse
Atque alius frater pariter properamus uterque,
Auribus atque oculis mirandum noscere uisum.
Continuoque polum cantus cum lumine pulsat
Ulterius nobis licuit nec talia uisa
Cernere, quin trepidi cupimus uisitare quietem.
Nec semel astrigeris sonuerunt agmina dictis.
Quin potius cuneus mira cum luce coruscans
uocibus aurigeris cineres uitare sategit
Sepius in tetre noctis cum tempore strata
Mansissent fratres, constat quod munere Christi
Patratum sanctis, cuius iam gratia semper
 Omnibus in terris secundo lumine flagrat.



CAPUT XXII. Somnium quod uidit die Dominica.


Tempus erat noctis, lucem cum predicat ales,
Algida post hymnos laxassent membra quieti,
Furtiuus adueniens somnus subrepsit ocellis.
Candidus en subito uidebatur ductor adesse.
Hunc ego perpauidus nitidis cum uestibus album
uultibus ac pulchris radiantem gressibus ultro
Callibus ignotis peditans comitatus adiui.
 Campus erat latus, pulchris qui floribus offert
Olfactum dulcem miranda ad gaudia cunctis,
Qui meritis digni possunt hec cernere uisa.
Hancque rose rutilant per totam et lilia fragrant,
Permultisque olerum flores quos dicere certe
Mens indocta fugit, talis iam germinis expers,
Cumque uiam pariter currentes carpsimus ambo,
Candentem subito nimium conspeximus urbem,
Rorifluas muri cernuntur lambere nubes.
Ostia laxato patuerunt cardine clausa.
Candidus interius pauido comitante ministro
Ingreditur ductor: patuerunt septa sacelli,
Que crucis in speciem pulchre fabricata manebant.
Ast domus interior nimio candore coruscans,
Iamque rotunda suis formabat menia saxis.
 Sed domus exterius magnis minimisque per omne
Porticibus spatium muri suffulta manebat.
E quibus in plagis bis bine quatuor orbis
Aspiciunt sursum spatiantes edita muri:
Inter quas modice uariantur in ordine celle,
Frontibus he nitidis cingentes undique templum,
Marmora permiram monstrans spectantibus aulam.
Ast pauimenta domus medii sub culmine templi
Aurea mirifice portabant munera mense.
Crux ueneranda nitens precelso stipite surgit
uertice de mense, nimium candente smaragdo.
Aurea cum gemmis flauescit lamina fuluis.
Talia dum cernens stupido de corde rimarem,
Ecce repente meus ductor me liquerat, atque
Degrediens templo uacuis se condidit aruis.
 Ast ego pertrepidus faciem cum pronior aruis
Inserui, rogitans Christum, »Miserere precamur,
Hostibus aduersis pauidum terrere memento.«
Hinc oculos uertens partem quam dextera monstrat,
Aurigeris solium splendescere rite tabellis,
Quo senior quidam uenerandus membra locabat
Ante suam faciem fuluis redimita coronis
Ara dicata Deo mittebat munere summo,
Que excelsa crucis porrexit uertice signum.
Hec rutilo ex auro gemmisque nitescit opimis
Ex oriente micans de bysso culmina turbe
uestis contexit, cuius que nescio sancti
Membra dicata sui tenuit sub uiscere uentris.
 Talibus hunc rogitans studebam querere dictis.
Dic, qua parte manet quondam meus ille magister
Higlac. Confestim respondens talia fatur.
»Sedibus e summis oculos conferre memento.«
Intereaque uidens plaustrum quo labitur axem,
Hec cum detinuit conuersis uultibus anguem,
Aspiciens faciem dudum de Hibernia notam
Noscere promerui: carnali a nomine dictus
Godfridus ille fuit primis mihi doctor in annis.
Presbyter exstiterat, capiti qui pronior orans
Incuruus tumbam Cutberti, corpore, mente
Officio uenerare pio, sic cernitur almam.
 Ad cuius dorsum nitidi radiante metallo
Sederat in scamno doctor lectorque [a 1Kb] beatus
Higlac, indutus nimium qui uestibus albis
Fulserat: hic manibus memet benedixit opimis.
Godfridus hinc gradiens per uasti menia templi,
Porticibus magnis minimis induxit apertis.
Omnibus his rutilo capitellis undique cinctum
Thuribulum pendet fabricatum cominus auro:
De quibus altithrono spirabant thura Tonanti,
Cerea flammigeris uenerans altaria donis.
Porticibus cunctis ardebat lumine claro.
Occiduas tandem partes properamus euntes.
Porticus ille nitens magno splendebat honore.
Hac rutilans auro flammescit gratia mira,
Ara sacrata Deo mittit que munera summo:
 Sapphirus hic solium beriloque annexus in ante,
Fecerat eximium Dominus cui insederat almus
Wulfsig, quem prisci cupiunt uocitare parentes.
Intremui gaudens subito quam pronior almo.
Ille leuata manu dictis sacrauit euntem.
Hinc ego me sensim prisco comitante magistro
Conuerti ad culmen celle que respicit arcton,
Plurima que miris micuerunt uascula gemmis.
Ast alio ex auro uariato lumine uibrant
Ornatuque suo mundi superare metallo
Omnia iam poterant pretiosa germine facta.
Hec inter dapibus diuersis mensa refecta
Omnigenisque epulis escarum munera profert,
Sumpserat hinc calicem uitrei de uena metalli:
Hauserat et manibus uenerandi dona liquoris,
 Sacrificansque piis precibus potumque ministrat.
Ast ubi perceperam mirandi uina saporis,
In celos Domino laudes gratesque rependi.
Presbyter interea uenerandus talia dixit:
Hec domus est meritis animarum condita sanctis,
Quas Deus omnipotens istic pietate locabat,
Esuriem penasque sitim per secula nullus
Sentiet in Domino, sumunt sed gaudia longa
Laudantes Dominum celi per secula cuncta,
Qui requiem lectis tribuet sine fine beatam.
His dictis uigilans uisum iam scribere cepi.



CAPUT XXIII. Salutatio et precatio uatis ad sanctos et ad Dominum.


 Hec lupus, alte Pater, stolido de pectore clarus
   Carmina composuit, corpore mente rogans,
Quatenus indigno sancti sua munera prestent,
   Et poscant ueniam cum pauido precibus.
Omnipotens meritis semper quos augeat istic,
   Ut puram capiant corpore, mente fidem,
Hic locus ut Christo semper memoralibus almo
   Exsistat meritis, accumulent monachi.
Sit Deus omnipotens per secula cuncta beatis.
   Seruator mitis, dum meliora uelint.
Cum quibus hec cantans cupiens sua miscere uota
   Non cessat, famulans quandoque non uitiis.
 Tu, Pater, hec recitans nostros non sperne labores,
   Quin magis hec cernens gaudia digna tene.
Quod tuo tam clari meruerunt sanguine patres
   Esse, Deo grates reddere te moneo.
Me quoque nunc precibus Domino mandare profusis
   Iam dignare precor, corpore, corde rogans:
 Quatinus hic trepido dimittat crimina uati
   Omnipotens genitor, nec pietate uacet.
Cui decus, imperium, uirtus, sapientia perpes,
   Laus et honor semper permaneat, uigeat.
Te pater omnitenens seruet per secula mitis
   Inferni uinclis uerberibusque priuans.


 Explicit liber Etheluolfi Lindisfarnensis Ecclesie monachi, de abbatibus et miraculis eiusdem Ecclesie.





MARCUS IDRONTINUS EPISCOPUS. MARCI IDRONTINI HYMNUS IN MAGNO SABBATO. greca ET HODIE AUTEM.


 Unda maris contegente olim persecutorem tyrannum sub terra contexerunt seruatorum filii, sed nos ueluti iuuencule Domino canamus, gloriose enim glorificatus est.

Domine Deus meus, funebrem hymnum et sepulcralem cantum tibi canam. Sepultura tua mihi ingressus adaperienti et morte mortem, et infernum mortificatori. Superius te in sede, et inferius in sepulcro super mundana, et sub terrena intelligentia saluator meus uibrabantur mortificatione tua supra mentem, uisus es enim mortuus uite auctor.

Ut tua gloria omnia repleas descendisti in ima terre, abs te enim non absconsa est subsistentia mea in Adam, et sepultus corruptum me nouificas humane.

 Te qui in aquis suspendisti omnem terram incontentibiliter creatio conspicata in Caluaria suspensum stupide continebatur, non est sanctus preter te, Domine, clamans.

Signa sepulture tue ostendisti uisus multiplicans, num autem secreta tua diuinitus manifestasti et his qui in inferno sunt, Domine, non est sanctus preter te, Domine, clamant.

Explicasti palmas et unisti que prius diuisa erant, correptione autem saluator in sindone et monumento, deuinctos soluisti, non est sanctus preter te, Domine, clamamus

Monumento et sigillis non capiendus, contentus es uoluntate, etenim uim tuam actionibus notificasti diuifice cantantibus, non est sanctus preter te, Domine,  humane.

In cruce tuam diuinam euacuationem preuidens Abbacum, stupidus clamabat, tu potentum scidisti  potentiam bone, uersatus his qui in inferno sunt, tanquam omnipotens.

Septimam hodie sanctificasti, quam benedixisti prius cessatione operum, profers enim uniuersa et nouificas, sabbatissans, saluator meus et recuperans.

Fortitudine prestantioris deuincente te a carne annua tua diuisa est, lacerant enim ambo uincula mortis et inferni uerbum fortitudine tua.

Infernus uerbum occurrens tibi, amarus factus est mortalem uidens deificatum, maculosum uibicibus, et omnipotentificem horribili forme autem discordauit.

Deiparentia tua, Christe, erga nos compatientem facta, Isaias lumine uiso sine uespere, de nocte  uigilans clamauit, resurgent mortui, et suscitabuntur qui in sepulcris sunt, et omnes in terra exsultabunt.

Nouificas terrigenas, creator puluereus existens, et sindon et sepulcrum subostendunt cexistens tibi uerbum mysterium, decorus enim confultor te gignentis consilium uaticinatur in te magnifice, nouificantis me.

Per mortem, mortale per sepulcrum, corruptibile transmutas, incorruptibile facis enim diuidecentissime, immortalificans assumptum, caro enim tua corruptionem non nouit, Domine, neque anima tua in inferno mirabiliter relicta est.

Ex incorrupta profectus, et uulnerans costam creator meus, ex ipsa effecisti reformationem Eue Adam  factus, sopitus admirabiliter somno uiuificante, et uitam suscitans e somno et corruptione tanquam omnipotens.



PETRUS ARCHIDIACONUS.



QUAESTIONES IN DANIELEM PROPHETAM A PETRO ARCHIDIACONO ENODATAE.






OBSERuATIO PRAEuIA.

Inter uarias Caroli Magni curas, spectanda est in primis summa eius in restaurandis sacrarum litterarum studiis diligentia. Ratus enim tunc presertim imperia florescere, cum uiri in eis uirtute ac doctrina prestantes claruerint, nichil pretermisit omnino, quominus eruditos undequaque uiros accerseret quorum ope liberales in suis regnis artes, disciplinas scientiasque omnes resuscitaret. Neruos uero omnes contendit, ut pene emortuum sacrarum Scripturarum studium apud suos excitaret. Id quidem ipse testatur in prefatione ad Homiliarium Pauli diaconi Casinensis monachi eius iussu elaboratum. »Quia, inquit, cure nobis est ut Ecclesiarum nostrarum ad meliora semper proficiat status, oblitteratam pene maiorum nostrorum desidia reparare uigilanti studio litterarum satagimus officinam, et ad pernoscenda sacrorum librorum studia, nostro etiam quo possumus inuitamus exemplo. Inter que iam pridem uniuersos  ueteris ac Noui Testamenti libros, librariorum incuria deprauatos, Deo nos in omnibus adiuuante, examussim correximus.« Quapropter haudquaquam mirum uideri debet, si sequentes in Danielem Questiones, quas hic ex peruetusto codice Stabulensis monasterii proferimus, ex authentico Petri archidiaconi transcribi curauerit religiosissimus princeps. Quis autem exstiterit Petrus ille archidiaconus, necdum diuinare potuimus, nisi forte sit ille Petrus diaconus, quo interlocutore sanctus Gregorius suos Dialogorum libros composuit. Eruditorum hac de re iudicium exspectamus.





INCIPIT LIBER DE DIuERSIS QUAESTIUNCULIS CUM RESPONSIONIBUS SUIS. QUEM IUSSIT DOMNUS REX CAROLUS TRANSCRIBERE EX AUTHENTICO PETRI ARCHIDIACONI.


1. Que sunt illa regna que in uisione sua uidit Nabochodonosor rex ?

In capite statue regnum Babyllonium designatur, et post illud Medorum atque Persarum, quod argenti habet similitudinem, et regnum tertium Alexandrum significat regnum Macedonum successorumque Alexandri, quod eris habet similitudinem. Regnum quartum perspicue pertinet ad Romanos; ferreum est, quod comminuit et domat omnia. Sed pedes eius et digiti ex parte ferrei, ex parte sunt fictiles, quod hoc tempore manifestissime comprobatur. Sicut enim in principio nichil Romano imperio fortius et durius fuit, ita in fine rerum nichil imbecillius.

 2. Queritur si Danihel et Ananias et Misahel et Azarias fuerunt eunuchi, an non?

Eunuchi uidentur, iuxta illud quod legimus: Ait rex Asphanez preposito eunuchorum suorum, ut introduceret de filiis Isrel et de semine regio et tyrannorum pueros in quibus nulla esset macula , et iuxta id quod Esaias dixerat Ezechie: Et de semine tollent et facient eunuchos in domo regis . Sed cum occurrit illud: In quibus nulla esset macula, non eos fuisse eunuchos inuenimus.

3. Si sapientiam et doctrinam Babyloniorum peccatum est discere, cur Danihel didicit quod non licebat?

Si Danihel sciret sapientiam Chaldeorum esse  peccatum, nunquam acquiesceret discere quod non licebat, sicut nolebat comedere de mensa regis, neque bibere de uino eius ne pollueretur . Nam et Moyses omnem sapientiam Aegyptiorum didicerat.

4. Queritur si Danihel cum tribus pueris eam sapientiam didicit quam Grecorum eruditio pollicetur, an non?

Non, sed doctrinam gentis barbare, qua usque hodie Chaldei philosophantur.

5. Quid est quod legitur in anno secundo regni Nabochodonosor, uidit Nabochodonosor somnium . Si post tres annos pueri ingressi sunt in conspectu eius, ut ipse preceperat, quomodo  secundo anno regni sui somnium uidisse narratur?

Secundum hic annum dicit regni eius omnium gentium barbararum, non Iudeorum tantum et Chaldeorum, sed Assyriorum, et Aegyptiorum, et Moabitarum, et reliquarum nationum quas Domino concedente superauerat. Unde et Iosephus ait: post annum secundum Aegyptie uastitatis, rex Nabochodonosor uidit mirabile somnium.

6. Quid est quod Nabochodonosor tanti mysterii meruerit cernere somnium? Nunquid credere possumus hominis pessimi hoc meritum obtinuisse?

Non merito uidit; sed ut interpretante sancto quod uiderat, Deus glorificaretur. Sic nec Pharao uidere meruit, sed ut Ioseph cunctis esset prepositus.

 7. [a 1Kb] Arioli, id est incantatores, incantatores sunt qui rem uerbis peragunt; magi, qui de singolis philosophantur; malefici, qui sanguine utuntur.

8. Quid est quod dixit Nabochodonosor; uidi somnium et mente confusus ignoro quid uiderim , dum postea referente Danihele ea se uidisse testatus est que dixerat Danihel?

Umbra quedam, et, ut ita dicam, aura somnii atque uestigium remansit in corde regis, ut referentibus aliis posset reminisci eorum que uiderat, ut nequaquam eum deciperent mentientes. Huc usque que lecta sunt sermone narrantur Hebreo; ab hoc loco usque ad uisionem anni tertii regis Baltasar, quam Danihel uidit in Susis Hebraicis quidem litteris, sed lingua scribuntur Chaldaica, quam hic Syriacam  uocat.

9. Quid est quod legimus: Et preco clamabat ualenter: uobis dicitur populis, tribubus et linguis, in hora qua audieritis sonitum tube, et fistole, et cithare; sambuce et psalterii et simphonie, et uniuersi generis musicorum, cadentes adorate statuam auream, quam erexit Nabochodonosor rex. Si quis autem non ceciderit et adorauerit, eadem hora mittetur in fornacem ignis ardentem . Nunquid potuerunt omnes populi uniuersarum nationum in campo Duram congregari loco modico? quem locum Theodosio pro Dura Deira, Simmachus Doraum, LXX Periboaon transtulerunt, et interpretatur uiuarium uel conclusus locus.

Non quod omnes populi in campo Duram potuerint  congregari et adorare auream statuam, sed quod in principibus cunctarum gentium omnes gentes et populi adorasse credantur.

10. Quid per statuam auream intelligendum est, quam fecit Nabochodonosor rex ?

Per regem illum et per statuam intellegimus omnes hereticos, qui fulgore eloquentie secularis falsum dogma componunt.

11. Quid est naphta ?

Ossa oliuarum que proiiciuntur, amurca arefacta, et naptha Grece dicitur pyrni ab eo quod ignem nutriat.

12. Quas prouincias tenuit Nabuchodonosor rex?

Orientis, Asiam, Eurupam et Libiam.

 13. Quomodo homini sine mente per septem annos imperium reseruatum sit, regnumque potentissimum absque rege tanto tempore fuerit ? aut si alius illi successit in regno, cuius uecordie estimandum sit ut cederet imperio, quod tanto tempore possidebat; presertim cum historie Chaldeorum nichil tale contineant, nec potuisse fieri ut qui de minoribus scripserunt, maiora reticuissent.

Quidam, dum hoc in historiis non inueniunt, per Nabochodonosor diabolum intelligere uolunt, quod non est recipiendum: quis enim nesciat amentes  homines instar brutorum animantium in agris uiuere locisque siluestribus? Quid mirum si ad ostendendam Dei potentiam et humiliandam regum superbiam hoc Dei iudicium sit paratum? Nam et multo incredibiliora et Grece et Romane historie accidisse hominibus prodiderunt. Scyllam quoque, et chimeram, hydram, adque centauros aues et feras facta ex homine narrant fabule.

14. Quare Danihel, quem Dei cultorem legimus, scribitur princeps ariolorum omnium, sicut scriptum est Baldasar, inquit, princeps ariolorum, quem ego scio quod spiritum deorum sanctorum habeas in te .

Non mirum, si princeps ariolorum omnium constitutus sit, qui ad preceptum regis sapientiam didicerat  Chaldeorum, et decuplum omnibus sapientior fuerat inuentus.

15. Si predixit Danihel sententiam Dei que non potest immutari  quomodo hortatur ad eleemosynas et misericordiam pauperum, ut Dei sententia commutetur?

Facile soluitur Ezechie regis exemplo, quem Esaias dixerat esse moriturum  et Neniuitarum; adhuc tres dies et Neniue subuertetur ; et tamen ad preces Ezechie et Neniuitarum Dei sententia commutata est, non uanitate iudicii, sed eorum conuersione.

16. Quis ille Baldasar de quo scriptum est: Baldasar rex fecit grande conuiuium optimatibus suis mille ?

 Sciendum est non hunc filium Nabochodonosor ut multi legentes arbitrantur; sed iuxta [b 1Kb] Abherosum, qui Caldeam scripsit historiam, et Iosephum, qui Berosum sequitur, post Nabochodonosor qui regnauit annis XLIII successit in regno eius Euilmerodach, qui in primo anno regni sui leuauit caput Ioachim regis Iuda de carcere. Post mortem uero Euilmerodach in regno patris successit filius eius Neglisar post quem rursum filius eius Laborsordoc, quo mortuo Baldasar filius eius regnum tenuit, qui a Dario rege Medorum interfectus est, qui Darius Cyri regis Persarum auunculus fuit.

17. Cur ergo patrem Baldasaris Nabochodonosor uocat ?

Non faciat errorem scientibus sancte Scripture  consuetudinem, qua patres omnes proaui et maiores uocantur.

18. Queritur cur legatur, purpura uestietur et torquem auream habebit in collo? cur torquem feminino genere translator protulerit?

Exemplo doctus fecit. Nam Cicero in Mario torquem genere feminino posuit, sed Titus Libius masculino dixit.

19. Que fuit illa regina que ingressa est ad Baldasar, audito quod uiderat ?

Hanc Iosephus auiam Baldasaris scribit [c 1Kb] , Origenes matrem.

 20. Cur articuli scribentis manus contra candelabrum apparuisse scribuntur ?

Ut longius non apparerent.

21. Interfecto Baldasar, obsessaque Babylone a Medis et Persis, Dario uidelicet et Cyro, cur Darius solus successit in regnum, et non cum eo Cyrus, qui pariter cum eo regnum cepit Babylonium ?

Ordo etatis et propinquitatis et regni est. Darius enim sexaginta duorum annorum erat, et maius regnum Medorum quam Persarum legimus, et auunculus qui prior erat iure naturali, successor regni debuit numerari. Sciendum est que fuerit illa scriptura quam scripserunt articuli, Mane, Thecel, Phares.  Mane numerauit Deus regnum tuum et compleuit illud; Thecel, appensum est in statera et inuentum est minus habens; Phares, diuisum est regnum tuum, et datum est Medis et Persis .

22. Quid est quod legitur: porro rex cogitabat constituere Danihelem super omne regnum, unde principes et sadrappe querebant occasionem, ut inuenirent Daniheli ex latere regis . Quid est, ut inuenirent Daniheli ex latere regis?

Latus regis regina est, uel concubine eius, cetereque uxores que a latere dormiunt; querebant ergo occasionem in rebus huiuscemodi; si in sermone, tactu, nutu, possent accusare Danihelem, sed nullam causam et suspicionem reperire potuerunt, quia eunuchus  erat.

23. Quid est quod legimus, tribus temporibus in die flectebat genua sua Danihel ? Que sunt tempora que hic ostendit?

Tria autem tempora quibus Deo flectenda sunt genua, tertiam horam et sextam et nonam ecclesiastica traditio intelligit. Denique tertia hora descendit super apostolos Spiritus sanctus, sexta uolens Petrus comedere ascendit cenaculum, nona Petrus et Iohannes pergebant ad templum.

24. Quid est quod legimus: Fuit Danihel usque ad annum primum Cyri regis , cum alibi scriptum sit, anno tertio Cyri regis Persarum uerbum reuelatum est Daniheli cognomento Baldasar ?

Hoc significatur quod usque ad primum annum Cyri regis qui Chaldeorum destruxit imperium, Danihel potens fuerit in Chaldea, postea uero a Dario in Medos translatus sit.

25. Quid est quod dicit Danihel: uidebam in uisione mea nocte, et ecce quatuor uenti celi pugnabant in mari magno, et quatuor bestie grandes ascendebant de mari diuerse inter se ?

Quatuor uenti celi quatuor sunt angelice potestates, quibus principalia regna commissa sunt; mare autem mundum istum seculumque significat, falsis amarisque fluctibus redundantem; quatuor bestie  magne quatuor regna, inquit angelus, ascendent de terra.

26. Et quid est quod legimus: Prima quasi leena et alas habebat aquile. Aspiciebam donec euulse sunt ale eius, et sublata est de terra, et super pedes quasi homo stetit, et cor eius datum est ei ?

Regnum Babylonium propter seuitiam et crudelitatem, siue propter luxuriam et uitam libidini seruientem, non leo sed leena appellatur.

27. Et quare non leonis specie sed leene regnum uisum sit potentissimum?

Quia dicunt hi qui bestiarum scripsere naturam, leenas esse ferociores, maxime si catulos nutriant, et semper gestire ad coitum.

 28. Et quid est quod alas aquile habere scribitur?

Superbiam significat regni potentissimi, cuius princeps loquitur per Isaiam: Super sidera celi ponam thronum meum, ero similis Altissimo .

29. Et quare alas aquile et non alterius auis habere dicatur?

Quia aquila multo uiuit tempore, et regnum Assyriorum multis fuit etatibus dominatum.

30. Quid intelligendum est per id quod dicitur: Euulse sunt ale eius?

Cetera regna significat quibus prius imperabat, et uolitabat in mundo.

31. Quid est quod dicitur: Et super pedes quasi homo stetit, et cor eius datum est ei ?

 Nabochodonosor potest intelligi, qui postquam perdidit regnum, et gloria eius ablata est, rursum in pristino gradu restitutus sit, et non leenam sed hominem se esse didicerit, et cor receperit quod amiserat. Potest et aliter intelligi de regno Chaldeorum, quod interfecto Baldasar, Medis Persisque in imperio succedentibus, Babylonii homines humilis fragilisque nature se esse intellexerint .

32. Quid est quod legitur: Et ecce bestia alia similis urso in parte stetit, et tres ordines erant in ore eius, et in dentibus eius, et sic dicebant ei: surge, comede carnes plurimas ?

Bestia secunda urso similis, ipsa est de qua in uisione statue legimus, pectus eius et brachia de argento, ob duritiam et ferocitatem urso comparatur:  in parte uero una stetit, quia sic dicunt Hebrei, nichil eos aduersum Isrel crudele gessisse, unde et in Zacaria equi albi appellantur .

33, 34. Quid per tres ordines qui erant in ore eius et in dentibus?

Quidam sic interpretatus est, ut regnum Persarum in tres principes diceret fuisse diuisum, sicut legimus de tribus principibus, qui CXX sadrapis preerant: sed tres ordines in ore regis Persarum et in dentibus eius, tria regna debemus accipere. Babyloniorum, Medorum, atque Persarum, que in unum redacta sunt.

35. Unde dictum est ei surge, comede carnes plurimas?

 Illud tempus significat, quando sub Assuero quem LXX Artaxerxen uocant, ad suggestionem Aman una die omnes Iudei iussi sunt trucidari.

36. Quid est quod legitur: Post hoc aspiciebam, et ecce alia quasi pardus, et alas habebat quatuor super se, et quatuor capita erant in bestia, et potestas data est ei ?

Tertium regnum Macedonum, de quo et in statua legimus uenter et femora eius ex ere , pardo, bestie uelocissime, comparatur, que preceps fertur ad sanguinem et saltu in mortem ruit. Per quatuor alas uictoria signatur Alexandri, qua nichil uelocius fuit: qui ab Illyrico et Adriatico mari usque ad Indicum oceanum et Gangem fluuium, non tam preliis quam uictoriis percucurrit, et sex annis Europe  partem et omnem sibi Asiam subiugauit.

37. Quid per quatuor capita?

Eosdem dicit duces eius, qui postea successores regni exstiterunt, Ptolomeum, Seleucum, Philippum, Antigonum.

38. Quid Et potestas que data est ei?

Ostenditur non Alexandri fortitudinis, sed Domini uoluntatis fuisse.

39. Quid est quod dicit: Post hec aspiciebam in uisione noctis, et ecce bestia quarta terribilis atque mirabilis, et fortis nimis, dentes ferreos habebat magnos, comedens atque comminuens, et reliqua pedibus suis conculcans ?

Quarta imperium Romanorum est, de quo in statua  dicitur, tibie eius ferree .

40. Quid est quod superius tria regna bestiis comparauit, id est leene, urso et pardo; Romanorum regnum nulli bestie comparauit?

Quia ut formidolosam faceret bestiam, uocabulum tacuit, ut quicquid formidolosius cogitaueramus in bestiis, hoc Romanos intelligamus; sed Hebrei quod tacitum hic est, in Psalmo dictum putant: uastauit eam aper de silua et singularis ferus depastus est eam .

41. Quid est quod dicitur comedens atque comminuens, et reliqua pedibus suis conculcans?

Significat omnes nationes, uel interfectas ab eis, uel tributo et seruitute subiugatas.

42. Quid est quod dicit: Et habebat cornua decem ?

 Quia alii ponunt quatuor successores Alexandri, et deinde usque ad Antiochum cognomento Epiphanem, decem reges enumerant, qui fuerant seuissimi. Sed melius credendum est, quod omnes magistri ecclesiastici tradiderunt. In consummatione mundi quando regnum destruendum est Romanorum, decem futuros reges qui orbem Romanorum inter se diuidant, et undecimum surrecturum esse paruulum regem, qui tres reges de decem regibus superaturus sit, id est Aegyptiorum regem, et Africe et Aethiopie; quibus interfectis, etiam septem alii reges uictori colla submittent. Illud autem dicit: Oculi quasi oculi hominis erant in cornu isto , ne eum putemus, iuxta quorumdam opinionem, uel diabolum esse uel  demonem, sed unum de hominibus, in quo totus Satanas habitaturus est; et os loquens ingentia, ita ut in templo Dei sedere audeat, faciens se quasi Deum.

43. Quid est quod dicit: Aspiciebam donec throni positi sunt, et antiquus dierum sedit ?

Throni quos uidit Danihel, hii mihi uidentur esse quos Iohannes XXIu thronos nuncupat. uetustus autem dierum ille est, qui apud Iohannem solus in throno sedet; Filius quoque hominis qui uenit ad uetustum dierum, ipse est qui apud Iohannem leo dicitur de tribu Iuda radix Dauid .

44. Quid est iudicium sedit et libri aperti sunt ?

Conscientie et opera singulorum in utraque parte uel bona uel mala omnia reuelantur. Bonus liber ille  est, quem sepe legimus, liber uiuentium; malus liber, qualis est qui in accusatoris tenetur manu, qui est inimicus et uindex de quo et in Apocalypsi legimus: Accusator fratrum nostrorum , liber iste terrenus est.

45. Quid est: Et uidi quoniam interfecta esset bestia, et perisset corpus eius, et traditum esset ad comburendum igni, aliarum quoque bestiarum ablata esset potestas, et tempora uite constituta essent eis usque ad tempus et tempora ?

In uno Romano imperio propter Antichristum blasphemantem, omnia simul regna deleta sunt, et nequaquam terrenum imperium erit, sed sanctorum conuersatio et aduentus filii Dei triumphantis.

46. Quid est quod dicit: Et tradentur in manus  eius usque ad tempus et tempora et dimidium temporis ?

In his temporibus sancti potestati Antichristi permittendi sunt, ut condemnentur Iudei, qui non credentes ueritati susceperunt mendacium. De his temporibus Dominus in Euangelio loquitur: Nisi abbreuiati essent dies illi, nequaquam salua esset ulla caro .

Ego Daniel multum cogitationibus meis conturbabar et facies mea immutata est in me, uerbum autem in corde meo conseruaui .

Hactenus liber Danihelis Chaldaico sermone conscriptus est: cetera que secuntur usque ad finem uoluminis, hebraice legimus.

47. Susis autem metropolis est regionis Elamitarum.  Si castrum, quomodo metropolis ?

Non quod castrum sit urbs metropolis, sed quod tanta firmitate edificata sit, ut castrum esse uideatur.

48. Quid est quod legitur: uidi autem in uisione esse me super portam Ulai: quid est Ulai ?

Sciendum est autem Ulai esse nomen loci siue porte, ut in Troia Scea porta, et apud Romanos Carmentalis dicitur, habentes singule ex propriis causis origines nominum.

49. Quid est quod dicit: Et ecce aries unus stabat ante paludem, siue ante portam, habens cornua excelsa, et unum excelsius altero atque succrescens ?

Arietem Darium uocat, auunculum Cyri, qui post  Astuagen auum maternum, cum auunculo Dario quem Greci Cyaxaren uocant, Medis imperauit et Persis.

50. Quid est quod dicit: Postea uidi arietem cornibus uentilantem contra orientem et contra aquilonem et contra meridiem ?

Non ipsum arietem Cyrum uidelicet uel Darium, sed eiusdem regni arietem, id est Darium alterum, qui ultimus potentie Persice rex fuit, et quem superauit Alexander Philippi filius rex Macedonum. Quod autem Darius iste rex potentissimus et ditissimus fuerit, tam Grece quam Latine narrant historie.

51. Ecce autem hircus caprarum ueniebat ab occidente super faciem totius terre; et non tangebat terram. Porro hircus habebat cornu insigne inter oculos  suos, et uenit usque ad arietem illum cornutum, quem uideram stantem ante portam; et cucurrit ad eum impetu fortitudinis sue. Cumque appropinquasset prope arietem, comminuit duo cornua eius, et non poterat aries resistere ei. Cumque eum misisset in terram, conculcauit eum, et nemo quibat liberare eum de manu eius. Hircus autem caprarum magnus factus est nimis, cumque creuisset, factum est cornu magnum, et orta sunt cornua quatuor subter illud per quatuor uentos celi. De uno autem ex eis ortum est cornu unum modicum et factum est grande .

Hircus caprarum qui ueniebat ab occidente, et propter nimiam uelocitatem terram tangere non uidebatur, Alexander est rex Grecorum, qui subuersis  Thebis in Persis, arma corripuit, Darii duces superauit, et ad extremum ipsum percussit arietem, et duo eius confregit cornua, Medos atque Persas, misitque eum sub pedibus suis, et utrumque cornu suo subiugauit imperio. Cornu autem grande, ipse est rex primus Alexander; quo tricesimo secundo anno etatis sue mortuo in Babylone, surrexerunt pro eo quatuor duces eius, qui sibi imperium diuiserunt. Aegyptum Ptolomeus Lagi filius tenuit; Macedoniam Philippus qui et Arideus frater Alexandri; Syriam et Babylonem et omnia regna Orientis Seleucus Nicanor; Asie regnauit Antigonus.

52. Quid est quod dicit: Et usque ad principem fortitudinis magnificatus est .

Hoc dictum est de Epiphane filio Seleuci, qui et  Philopater appellatus est, quia erectus sit contra Deum, et sanctos illius persecutus, et tulerit iuge sacrificium, et peccatum desolationis que facta est, et sanctuarium et fortitudo conculcabitur. Unus angelus interrogat alterum angelum, usque ad quod tempus Dei iudicio sub Antiocho rege Syrie templum futurum sit desolatum, et simulacrum Iouis staturum in templo Dei. Posuit enim Antiochus statuam Iouis in templo Dei.

53. Et dixit usque ad uesperam et mane, dies duo millia trecenti, et mundabitur sanctuarium .

Centesimo quadragesimo tertio anno a Seleuco, qui primus regnauit in Syria post Alexandrum, ingressum legimus Antiochum Hierosolymam et uniuersa  uastasse, reuersumque anno tertio, in templo posuisse statuam Iouis; ab hoc tempore usque ad Iudam Machabeum, per annos uastitatis Hierusalem et contaminationis templi, sex duo millia, trecentos dies et tres menses esse completos, post quos templum purgatum est.

54. Quid est quod dicit: Et ecce stetit in conspectu meo quasi species uiri ?

Non enim uiri sunt angeli, sed in specie uirorum uidentur, sicut Abraham ad quercum Mambre tres uisi sunt uiri, qui utique uiri non erant, e quibus unus adoratur ut Dominus, unde et Saluator loquitur in Euangelio: Abraham uidit diem meum, et letatus est 

55. Quid est quod dicit: Et audiui uocem uiri inter  Ulai, et clamauit, et ait: Gabrihel, fac intelligere istam uisionem ? quis ille est qui Gabrieli precepit, ut Danielem faciat intelligere uisionem?

Iudei Michelem autumant.

56. Et cur uocatur Gabrihel, ut intelligere faciat, et non alius uocatur angelus?

Quia cum uisio de preliis erat, regumque certaminibus, immo regnorum successionibus, dignum erat ut Gabrihel, qui prepositus est preliis, huic officio manciparetur.

57. Quare tempore quo erat Dominus nasciturus, ad Zacariam et ad Mariam Gabrihel missus est, et non alius angelus?

Quia, ut dictum est, preliis est prepositus, indicturus bellum demonibus, et triumphaturus de mundo  uenit.

58. Illud quod ait Danihel: Et ego Danihel langui et egrotaui per dies .

Hoc est illud quod in Genesi de Abraham legimus, quod postquam Deum audiuerit loquentem sibi, terram et cinerem esse se dixerit .

59. Quid est quod dicit: Et stupebam ad uisionem, et non erat qui interpretaretur . Si non erat qui interpretaretur, quomodo supra interpretatus est angelus?

Sed quod dicit, hoc est reges audierat, et eorum nomina nesciebat; futura cognouerat, et quo tempore futura essent dubius fluctuabat.

60. In anno primo Darii filii Assueri de semine Medorum, qui imperauit super regnum Chaldeorum  .

Hic est Darius, qui cum Cyro Chaldeos Babyloniosque superauit. Ne putemus illum Darium, cuius secundo anno templum edificatum est: quod Porphyrius suspicatus, ut annos Danihelis extendat; uel eum qui ab Alexandro Macedonum rege superatus est. Addit ergo nomen patris, additque uictoriam qua primus de semine Medorum subuerterit regnum Chaldeorum, ut auferat propter similitudinem nominis lectionis errorem.

61. Quid est quod CXX annos Dominus in Genesi hominibus posuit?

Quia qui tanto tempore, hoc est centum annis nolunt agere penitentiam, nequaquam expectat ut  XX alii compleantur. Sed infert ante quod postea fuerat comminatus.

62. Quid est quod dicit Danihel, Maledictio et detestatio uenit super nos, que scripta est in libro Moisi serui Dei ? in quo libro Moisi?

In Deuteronomio maledictiones et benedictiones Dei legimus, que postea dictauit in monte Garizim et Hebal super iustos et peccatores .

63. Quid est quod in Psalmo legimus: Surrexit tanquam dormiens Dominus, tanquam potens et crapulatus a uino ?

Malitia nostra inebriat Deum, que, quando in nobis corripitur, euigilare dicitur, et de sua ebrietate consurgere, ut nos peccato ebrios euigilare faciat  iustitie. Quando propter peccata corripimur, uigilat super nos Deus, et uisitat nos. Quando uero a Deo deserimur, et non iudicamur, indigni sumus correptione Domini, tunc dicitur dormire.

64. Quid est quod dicit angelus Daniheli: Tu ergo animaduerte sermonem, et intellige uisionem. Septuaginta hebdomades abbreuiate sunt super populum tuum, et super urbem sanctam tuam, sciesque et intelliges ab exitu sermonis, ut respondeatur et edificetur Hierusalem usque ad Christum ducem; hebdomades septem, et hebdomades sexaginta due ?

Hec et non frustra et absque inspiratione Dei angelum respondisse manifestum est: que obseruatio cautam atque sollicitam uidetur expetere rationem,  ut lector diligenter attendat, et causas diuisionis inquirat, in eo quod angelus ait: Ab exitu sermonis ut respondeatur et edificetur Hierusalem usque ad Christum ducem .

Non alios arbitramur quam principes, qui post hanc prophetiam et reuersionem de Babylone, Iudaico populo prefuerunt. Hoc est pontifices, quos christos ab eo quod unctos Scriptura cognominat, quorum princeps fuit iehsu filius Iosedec sacerdos magnus, et qui fuerunt usque ad aduentum Domini Saluatoris, hosque significat uaticinium prophete dicens: Ab exitu sermonis ut respondeatur et edificetur Hierusalem usque ad Christum ducem, hebdomades uII et hebdomades LX et due; id est ut uII hebdomades et postea LXII que faciunt annos  CCCCLXXXIII a Cyro numerentur: ac ne uideamur procacem tantum ferre sententiam, et non probare quod dicimus, numeremus eos qui post Iesum filium Iosedec usque ad aduentum Saluatoris populo prefuerint Christi, id est uncti in pontificatu. Primus igitur, ut ante iam diximus, post Danihelis prophetiam que facta est sub Cyro rege, postquam de Babylone reuersus est populus, iehsu filius Iosedec fuit sacerdos magnus et Zorobabel filius Salathiel, qui templi fundamenta iecerunt, impeditoque opere a Samaritis et aliis in circuitu nationibus, septem hebdomadarum anni completi sunt, id est quadraginta nouem quibus imperfectum opus templi fuit, et quas prophetia a reliquis sexaginta duobus hebdomadibus  separat, denique et Iudei in Euangelio ex hac opinatione loquuntur ad Dominum: XI et sex annis edificatum est templum, et tu tribus diebus suscitabis illud . Tot enim sunt anni a primo anno Cyri regis, qui libertatem dedit uolentibus Iudeis reuerti in patriam, usque ad sextum annum Darii regis, sub quo templi opus omne completum est. Porro Iosephus et alios tres annos addidit, in quibus peribulos templi et quedam alia que remanserant, perfecta sunt, qui additi XLuI annis faciunt annos XLIX, id est septem annorum hebdomadas: reliquas autem LX duas hebdomadas ab eiusdem Darii septimo anno enumerant; quo tempore iehsu filius Iosedec et Zorobabel iam maioris etatis populo preerant, sub quibus prophetauerunt Aggeus  et Zacarias. Post quos Esdras et Nehemias de Babylone uenientes, muros urbis exstruxerunt, tenente pontificatum Ioachim filio Iesu cognomento Iosedec; post quem successit in sacerdotio Elia sub, ac deinde Ioiade, et postea Iohannes, post quem Iadus; cuius etate Alexander rex Macedonum condidit Alexandriam, ut Iosephus loquitur, uenitque Hierosolymam, et in templo uictimas immolauit. Mortuo autem Alexandro, centesima tertia decima Olympiade, anno ducentesimo trigesimo sexto regni Persarum, quod ceperat primo anno Olympiadis; quo tempore Cyrus rex Persarum Babylonios Chaldeosque superauit, et post mortem Iadus sacerdotis, qui sub Alexandro templo prefuit, suscepit pontificatum Onias, quo tempore Seleucus, subiugata Babylone,  diadema totius Asie capiti suo imposuit.

Anno duodecimo mortis Alexandri, in quod tempus supputantur omnes anni a Cyri imperio, CC quadraginta octo, ex qua etate Scriptura Machabeorum regnum Grecorum enumerat. Post Oniam prefuit Iudeis pontifex Eleazarus, quo tempore LXX interpretes Scripturas sanctas Alexandrie in Grecum dicunt uertisse sermonem. Post quem alter Onias, cui successit Simon; quo regente populum, iehsu filius Sirach scripsit librum qui Grece Panareth appellatur. Cui successit in pontificatum alius Onias; quo tempore Antiochus Iudeos diis gentium immolare cogebat. Quo mortuo, Iudas Machabeus purgauit templum, et idolorum simulacra contriuit. Cui successit frater Ionathas, et post eum rexit populum Simon frater utriusque. In  cuius morte CCLXXuII regni Syrie impletus et annus, et usque ad hoc tempus, Machabeorum primus liber historiam continet, supputanturque a primo anno Cyri regis Persarum usque ad finem primi Machabeorum uoluminis, et mortem Simonis pontificis anni CCCCXXu. Post quem Iohannes tenuit pontificatum annis XXIX. Quo mortuo, Aristobolus uno anno prefuit populo: qui primus reuersus de Babylone, diadema insigne regie potestatis cum honore pontificatus adsumpsit. Huius successor fuit Alexander rex pariter et pontifex, qui rexit populum annis XXuII, et hactenus a primo anno regis Cyri et captiuorum reditu, qui in Iudeam uenire uoluerunt, subputantur anni CCCCLXXXIII, quos uII et LX due hebdomades,  id est LXIX simul efficiunt, et hoc omni tempore pontifices rexerunt populum Iudeorum; quos ego nunc arbitror uocari christos duces. Mortuo autem nouissimo eorum Alexandro, huc atque illuc in uarias partes absque ullo duce gens Iudeorum seditionibus uexabatur in tantum, ut Alexandra que et Salina uocabatur, eiusdem Alexandri uxor, obtineret imperium, et pontificatum quidem Hircano filio reseruaret, Aristobolo autem alteri filio regnum traderet, quod obtinuit annis X. Pugnantibus autem inter se intestina seditione germanis, et gentem Iudeorum studia trahentibus, superuenit Gneus Pompeius dux Romani exercitus, captamque Hierosolymam usque ad adyta templi ingressus est, que uocabantur Sancta Sanctorum, uinctumque Aristobolum Romam  misit, seruans triumpho suo, et pontificatum Hircano tradidit fratri eius. Tunc primum gens Iudeorum Romanis facta est tributaria. Post quem Herodes filius Antipatri, interfecto Hircano, regnum Iudeorum senatusconsulto accepit, et primus alienigena Iudeis prefuit. Hec ut nos potuimus exposuimus. Ponit et aliam Eusebius explanationem, quam si uoluerimus in Latinum sermonem uertere, extendemus libri magnitudinem. Hec est ergo interpretationis eius sententia.

A sexto anno Darii, qui post Cyrum et Gambisem filium eius regnauit in Persis, quando templi opera consummata sunt, usque ad Herodem et Cesarem Augustum, numerat hebdomadas septem et LX duas, que faciunt annos CCCCLXXXIII, quando christus, id  est Hircanus nouissimus pontifex de genere Machabeorum ab Herode iugulatus est, et cessauit iuxta legem pontificum Dei successio. Africanus in quinto temporum uolumine de LXX hebdomadibus hec locutus est: »Capitulum quod in Danihele de LXX hebdomadibus legimus multa et admirabilia continet, et que nunc longum est dicere. Ergo quod ad presens opus pertinet, de temporibus disserendum est; nullique dubium quin de aduentu Christi predicatio sit, qui post LXX hebdomadas mundo apparuit, post quem consummata sunt delicta, et finem accepit peccatum, et deleta est iniquitas, et annuntiata iustitia sempiterna, que legis iustitiam uinceret et impleta est uisio et prophetia, quia lex et prophete  usque ad Iohannem Baptistam.

»Dicit autem ipse angelus LXX annorum hebdomadas, id est annos CCCCXC ab exitu sermonis, ut respondeatur et ut edificetur Ierusalem uicesimum Artaxerxis regis Persarum annum habere principium. Neemias quippe huius pincerna; sicut in Esdre libro legimus, rogauit regem, accepitque responsum ut edificaretur Hierusalem; et iste egressus est sermo, qui extruende urbis et circumdande muris daret licentiam, que usque ad illud tempus uicinarum gentium patebat incursibus. Siquidem ad Cyri regis imperium, qui uolentibus reuerti Hierosolymam dederat potestatem, iehsu pontifex et Zorobabel et postea Esdras sacerdos et ceteri, qui cum eis proficisci uoluerant, templum et urbem et muros eius edificare  conati sunt prohibentibus in circuitu nationibus ne impleretur opus, quasi hoc rex non iussisset. Mansit itaque imperfectum opus usque ad Nehemiam, et uicesimum annum regis Artaxerxis: quo tempore regni Persarum centum et Xu anni fuerant obuoluti, captiuitatis autem Hierusalem CLXXX et u annus erat, et tunc primum Artaxerxes iussit muros extrui Hierusalem: cui operi prefuit Neemias, et edificata est platea, et muri circumdati; et ex illo tempore si numerare uelis LXX annorum hebdomadas usque ad Christum, poteris inuenire; quod si harum principium ab illo tempore uoluerimus sumere, et tempora non concurrent, et multa reperiemus contraria. Nam si a Cyro et prima eius indulgentia, qua Iudeorum est laxata captiuitas, LXX numerentur  hebdomades, centum et eo amplius inueniemus annos, qui statutum hebdomadarum excedunt numerum et multo plus, si ex qua die Daniheli locutus est angelus, addeturque amplior numerus, si captiuitatis exordium uolueris hebdomadarum habere principium. Permansit enim regnum Persarum usque ad initium Macedonum annis ducentis triginta, et ipsi Macedones regnauerunt annis CCC atque exinde usque ad annum Xu Tiberii Cesaris, quando passus est Christus, numerantur anni LX, qui simul faciunt annos DXC, ita ut centum supersint anni. A uicesimo autem anno Artaxerxis regis, usque ad Christum, complentur hebdomades LXX iuxta lunarem Hebreorum subputationem, qui menses non iuxta solis, sed iuxta lune cursum numerant. Nam a centesimo et  quinto decimo anno regni Persarum, quando Artaxerxes eiusdem imperii uicesimum regni sui habebat annum, et erat octuagesime et tertie Olympiadis annus quartus, usque ad ducentesimam secundam Olympiadem, et secundum eiusdem Olympiadis annum Tiberiique Cesaris annum quintum decimum colliguntur anni CCCCLXXu, qui faciunt annos Hebraicos CCCCXC, iuxta lunares, ut diximus, menses, qui secundum illorum supputationem possunt facere per singulos menses dies XXIX semis, ita ut solis circulus per annos CCCCXC plus habeat dies CCCLXu et quartam diei partem, et per duodecim menses singulorum annorum XI dies, et quarta diei pars amplius reperiantur, unde Greci et Iudei pro octo annis trium mensium embolismis faciunt. Si enim octies  undecim et quartam partem uolueris supputare, XC dies, hoc est tres menses efficies, et in CCCCLXXu annis octonarii reperientur anni LIX et menses tres, qui simul faciunt plus minusue annos Xu, qui si CCCCLXXu annis uolueris addere LXX, annorum facies hebdomadas, hoc est simul annos CCCCXC.« Hec Affricanus iisdem uerbis que expressimus locutus est.

65. Quid est quod dicit: Confirmauit autem pactum multis hebdomadas una, et in dimidio hebdomadis deficiet hostia et sacrificium ?

Sic interpretatur Eusebius, quod, Herode regnante apud Iudeos, et Augusto apud Romanos, Christus natus sit, qui tribus annis et sex mensibus iuxta euangelistam Iohannem, Euangelium predicauit, et  confirmauit Dei cultum: multis haud dubium, qui in apostolis et credentibus quando post passionem Domini in dimidia rursum hebdomade defecit hostia et sacrificium. Plerique unam hebdomadem annorum in LXX annos extendunt, ut ait Eusebius, et per singulos hebdomadis annos decennio supputato et uolunt a passione Christi usque ad Neronis imperium annos esse XXXu quando contra Iudeos Romana primum arma commota sunt, et hanc esse dimidiam hebdomadem annorum LXX. Postea uero a uespasiano et Tito et deinceps quando Hierosolyma templumque succensum est, usque ad Traianum, alios esse annos XXXu et hanc esse hebdomadem, de qua angelus loquitur Daniheli.

66. Quid est quod dicit: Intellige et coniice a  prophetatione sermonis respondere me tibi?

Hoc et a primo anno Darii debemus computare, quando hanc uidit uisionem Danihel. uideamus anni quomodo impleantur usque ad aduentum Christi. Darius regnauit annis XIX, Artaxerxes XL, Ochus qui et Cyrus annis XIu, Argus anno I, alius Darius qui et Melas annis XX, Alexander Macedo annis X. Post eum regnauit in Alexandria Soter annis XXXu, cui successit Philadelphus regnans annis XXXuIII. Post hunc Eulptech annis XXu. Deinde Philopater annis XuII. Post hunc Epiphanes annis XXIu. Item alius Eupsetet annis XXuII, Soter annis XXXuIII, Ptolomeus annis XXXuII. Cleopatra annis XX, mensibus u. Item, Cleopatra regnauit cum Augusto annis XIII. Post Cleopatram Augustus aliis annis XLIII, nam omnes  anni imperii Augusti fuerunt LuI. In quadragesimo enim et primo anno imperii Augusti qui post mortem Cleopatre imperauit, nascitur Christus, et superuixit idem Augustus ex quo natus est Christus, annis Xu. Et erunt reliqua tempora annorum in diem natiuitatis Christi, in annum quadragesimum primum Augusti, anni CCCCXXXuII menses u. Unde adimplentur LXII hebdomades et dimidia, que efficiunt annos CCCCXXXuII menses sex; et manifestata est iustitia eterna, et unctus est sanctus sanctorum, id est Christus. Quidam autem, qui dicunt signari uisum [Forte, Iesum] et prophetiam, quoniam omnes prophete nuntiabant de ipso, quod esset uenturus et pati haberet, igitur quoniam adimpleta est prophetia per aduentum eius, propterea signari iussionem  et prophetiam dicebat, quoniam ipse est signaculum omnium prophetarum, adimplens omnia que retro de eo prophete nuntiarunt.

 67. Quid est quod ait: Anno tertio Cyri regis Persarum, uerbum reuelatum est Daniheli cognomento Baltasar , cum in fine prime uisionis legamus: Fuit autem Danihel usque ad annum primum Cyri regis , usque ad primum eius annum fuit?

Fuisse ergo eum apud Chaldeos pristina dignitate, purpura, byssoque uestitum usque ad primum annum Cyri regis intelligimus, quando subuertit Chaldeos, et postea cepit esse cum Dario filio Assueri de semine Medorum, qui imperauit super regnum Chaldeorum. Aut certe iam Dario mortuo, cuius anno primo septuaginta hebdomadarum sacramenta cognouerat, nunc tertio anno regis Cyri hec uidisse narratur.

 68. Quid est quod dicit: Et ego ab anno primo Darii Medi stabam, ut confortaretur et roboraretur ?

Stabam, inquit, in conspectu Dei, et rogabam eius clementiam, pro eo qui me diligebat, ut confortaretur uel ipse uel regnum eius, et roboraretur, qui ob custodiam meam etiam lacum leonum suo signauit annulo, ne me aduersarii interficerent. Alexander autem condita Alexandria, cum triginta et duos etatis haberet annos, et duodecimum annum imperii in Babylone, ueneno periit.

69. Quid est quod dicunt, et post annos illius commiscentur, Filiaque regis Austri ueniet ad regem Aquilonis facere amicitiam, et non obtinebit fortitudines  brachii, nec stabit semen eius, et tradetur ipsa, et qui adduxerunt eam iuuenes eius, et qui confortabant eam in temporibus ?

Hoc est quod nunc dicitur: per multos annos Ptolomeus Philadelphus et Antiochus qui uocabatur Theos, id est Deus, facient amicitias, et filia regis Austri, hoc est Ptolomei, ueniet ad regem Aquilonis, id est Antiochum, ut inter patrem ac uirum iungat amicitias, et non poterit, inquit, obtinere, nec semen illius stare in regno Syrie, sed et ipsa Berenice et qui eam adduxerint interficientur. Rex quoque Antiochus, qui confortabat eum, id est per quem poterat preualere, ueneno uxoris occisus est. Laudicen enim prior illius uxor eum per ministros ueneno interfecit, quia dicebat rex Berenicen consortem  regni, et hanc concubinam.


Explicit.





CATULFUS. INSTRUCTIO EPISTOLARIS CATULFI AD BEATUM CAROLUM REGEM.


 Domino regi piissimo, gratia Dei celsissimo, Carolo uere carissimo, regno Christi rectissimo, ultimus namque Catulfus, tamen uester seruulus intimo corde puro in Spiritu salutem sancto.

Domine mi rex, igitur precor te, ut illius semper recorderis, sicut credo, qui de nichilo te creauit, etiam ex minimo fecit maximum. Nam terreni nichil est parentis, nisi tantum ut humorem corporis, in qua est nascendi, cum sensu uoluptatis materiam emittat uel recipiat, et tra * tunc a Deo est, in quantum quod peccatum non est: cetera namque a Deo sunt omnia. Conceptus scilicet ipse, et corporis informatio, et inspiratio anime, et partus incolumis, et quecunque deinceps ad hominem conseruatum uolentis Dei est, et illius munus est quod uiuimus,  quod spiramus, iuxta illud: Flatus hominis in manu Dei est. Item, Manus tue fecerunt me, et reliqua. Et hec sunt communia omnibus hominibus. Propriis etiam beatitudinibus et specialibus, o o rex mi, honorauit te rex tuus super alteros cetaneos tuos, et super antecessores tuos corona glorie beauit te. Prima, de regis dignitate, reginaque, sed et insuper. Illorum namque precum specialiter Deum precantium, maxime matris, sicut Deo placuit, inde, conceptus et natus, imo a Deo, rex mi, et hoc uerbum diligenter considera. Secunda, quod primogenitus es, et benedictionem illius, sicut scriptum est, accipies iuxta illud: Omne primogenitum quod aperit uuluam sanctum Domino uocabitur. Tertia, ut de fratris tui insidiis in omnibus Deus te conseruauit, ut de Iacob  et Esau legitur. Quarta, quod sortisti regnum cum fratre tuo Francorum. Quinta non minimum est beatitudinis signum, quod Deus transtulit illum de regno terreno, et exaltauit te super omne hoc regnum sine sanguinis effusione. . . . . mira pietas et magna clementia Dei in illa die cum exercitu Francorum. Stultus. . . . . . sapiens gratia egens, uel. Sexta, quod Langobardorum exercitus ante faciem tuam sine publico bello in fugam conuersus. Septima, Alpes intrasti inimicis fugientibus, opulentissimam quoque ciuitatem etiam Papiam cum rege sine cruoris effusione cum omnibus thesauris eius apprehendisti. Octaua, quod auream et imperialem Romam intrasti, et Italiorum regna cum omnibus pretiosis a rege regnorum suauiter accepisti. Quantis etiam modis ante faciem  tuam inimicis in fugam conuersis et uictor exstitisti,  et hoc impletum est de te quod in Psalmis legitur, quanquam de Christo et de Dauid maxime intelligitur: Persequar inimicos, et comprehendam illos, et reliqua. Item ex persona Dei Patris: Et inimicos eius in fugam conuertam. Et iterum: Et ego primogenitum ponam illum, et reliqua. Et item in Moyse: Deus pugnat pro nobis. Item sanctus Paulus: Si Deus pro nobis, quis contra nos est? Sic de Iosue, de Dauid, de Ezechia, de Iuda Machabeo, et reliqua. Nunc igitur, domine mi rex, pro his modis beatitudinum, nocte et die cum omnibus exercitibus tuis da gloriam Deo regi regnorum, et gratiarum actiones, cum omni regno tuo, quod ipse te exaltauit in honorem glorie regni Europe, et adhuc etiam maiora prestat tibi horum namque predictorum, si illum exaltas cum suis hoc modo. Memor esto ergo semper, rex mi,  Dei regis tui cum timore et amore, quod tu es in uice illius super omnia membra eius custodire, et regere, et rationem reddere in die iudicii, etiam per te; et episcopus est in secundo loco, in uice Christi tantum est. Ergo considerate inter uos diligenter, legem Dei constituere super populum Dei, quod Deus tuus dixit tibi, cuius uicem tenes, in Psalmo: Et nunc, reges, intelligite, et reliqua. Item: Seruite Domino in timore, et reliqua. Item: Apprehendite disciplinam, ne quando irascatur Dominus, et reliqua. Exempla perplurima sunt, ut legem exaltetis. Primum, pauca uobis scribo, sicut canones promunt, et totius Christianitatis lex continet per Dei mandatum. Post fidem Dei, et amorem et timorem, ut sepius  habeas Enchiridon, quod est Librum manualem, legem Dei tui scriptam in manibus tuis, ut legas illam omnibus diebus uite tue, ut tu sis in sapientia diuina et secularibus litteris imbutus, sicut Dauid et Salomon, et ceteri reges fuerunt. Item dixit Deus ad Moysen de regibus: Cum sederit in solio regni sui, nunquam recedet Liber Legis de manibus suis; non uxores plures habeat, non superbum super cetaneos suos, non elatum, non inuidiosum, et reliqua . Sed. . . . . iudicare inter pauperem et potentem, et pauperem eripere de manu potentis. et Christianum uendere nunquam in paganam gentem dimittere, ue, ue, Christi membrum coniungere membro diaboli, animam perdere, redditor pretii eius ante thronum Christi. Sponsam Christi uestire  cum ornamentis super omnia, id est ecclesiarum  priuilegia constituere maxima, monachorum uitam et canonicorum cum episcopis tuis, simul uirginum monasteriorum, regere, et non per laicos, quod scelus. . . . . sed per spiritales pastores emendare. Super omnia Deum timentes, sicut scriptum est in lege, episcopos, presbyteros, diaconos, et reliquos comites, centenarios, quinquagenarios, decanos, et reliquos, munera non accipientes, ut lex Dei destruatur. . . . . pecunie, sed tecum omnia disponentes in timore Dei, secundum legem. Quia non sunt omnes episcopi qui dicuntur episcopi. Sic comites, sic et reliqui. O, o, ue, ue! Paucas firmiter columnas, ut timeo castra Dei, tecum habes sustentare. Sunt autem octo columne regis iusti proprie. In his attende diligenter. Prima est, ueritas in rebus regalibus.  Secunda, patientia in omni negotio. Tertia, largitas in muneribus. Quarta, persuasibilitas in uerbis. Quinta, malorum correptio et constrictio. Sexta, bonorum eleuatio et exaltatio. Septima, leuitas tributi in populo. Octaua, equitas iudicii inter diuitem et pauperem. Has ergo octo columnas si obnixe seruas, eris tunc rex, quod rex dicitur a regendo, sicut regnum a regibus, et regnum tuum erit benedictum cum diebus tuis, cum uxore et filiis. Et tunc erit eris et tempestatum tranquillitas, terre, maris, cum omnibus in eis nascentibus fecunditas, et dominaberis etiam multis feliciter gentibus, et inimici tui ante faciem tuam cadent, et reliqua. E contra, sicut dixit sanctus Patricius, pro regis iniustitia, sui ipsius infelicitas erit, uxoris, filiorum quoque, dissensio  populorum, fames, pestilentia, infecunditas terre, maris quoque, tempestatibus fructus terrarum diuersis percussi, et ab inimicis suis superatus et expulsus de regno. Et sicut habes exempla sufficienter in his diebus, et patrum tuorum, sicut de Wepero, et de Desiderio, filioque eius, regnisque illorum, et reliqua. Sicut Roboam, Achaz, Achab et reliqui reges Iudeorum, qui fecerunt malum in conspectu Domini, et non ambulauerunt in mandatis Dei. Tu ergo, rex mi, hec omnia lege, et diligenter considera, ne honorem tuum hic et in futurum perdas. Sed bonum consilium cum sapientibus tuis ini; pone consilium maxime cum timentibus Deum, et ex illis elegeris per ciuitates, et monasteria, et per omne regnum tuum leges renouare, et iniusta destruere. Et  legem scientibus, munera non accipientibus, sed recta disponentibus, id est cum episcopis et comitibus probatis, et reliqua, ut spinas et tribulos et scandala uitiorum possis de regno tuo exstirpare, et exercitum Christianorum membra Christi pie regere. In primis ergo pastoribus predictis canones namque mandant, et lex totius mundi prima Romana, imo Deus,  ut sepulcra Christianorum pacem habeant. Sin aliter, puniantur per legem. Maleficos, ueneficos, tempestarios, strigas, pithonyssas, fures, homicidas, maxime in Ecclesiis Dei . . . . . trias, adulteros, rapaces, falsidicos in publico, uel qui rapiunt Christianos in gentilitatem, periuratores maxime in Ecclesia Dei, et falsa moneta. . . . . non reddentes, Ecclesiarum spoliatores, uel raptores uiduarum, pupillarum, et orphanorum. . . . . iniuriam facientes, et raptores uiduarum, uel uirginum, et sanctimonialium . . . . . . . . et omnia incesta. Hec et his similia corrigere uel damnare, pro uindicte legis. . . . . . . . . . . Administer Dei es in his omnibus et uindex, et rel. . . . . . . et illum exalta in his omnibus predictis in laude, quod ipse te honorifice super omnes antecessores  tuos gentis tue exaltans, iuxta illud: Exaltate Dominum Deum nostrum, et reliqua. Item: Iubilate Deo omnis terra. Item: Omnis terra adoret te. Item: Confiteantur tibi, Domine, omnes reges terre, et cantent in canticis Domino, et reliqua. Ergo, mi rex, si uobis placeat hoc consilium pro his omnibus, pro te et pro exercitu Christianorum, ut unum diem post ieiunium in anno in honore sancte Trinitatis, et unitatis, et Angelorum, et omnium sanctorum, celebrem constituas super regnum tuum, cum consilio synodi Francorum, et missam sancti Michelis, et sancti Petri passionem in publico celebrare regno tuo constitues. Hec et his similia tibi faciente, tunc certe cum magna felicitate et beatitudine, tu et membra Christi tecum, hic et in futuro regnabitis  cum angelis et archangelis sine fine, et cum omnibus sanctis manebitis in gaudio in secula seculorum, amen. Hec uero pauca, domne rex mi, de multis excerpsi, que ad memoriam uenerunt. Placuit mihi rustico uerbo quamuis, sicut sum ignarus, tamen uobis scribere in uestram pietatem, confidens ut mee stultitie uenia detur, et uestra merces apud Deum copiosior fiat. ualete apud Deum. uiue feliciter semper in euum.


Cantemus regi regum bene semper honorem.
Nam Christo laudes sanctoque Petro sine fine
Triplice concentu Carlus mi rex populorum
Laudemus sanctam Trinitatem, sed Deum unum.
Quid tibi nam regnum sine bello fortiter augens?
 Hic Deus adiutor ualide tibi semper adinstat
Impia qui tulit tibi semper bella per orbem,
Obruit infortes simul, et humiles honorauit.
Nomine nam dignus quoque quo Deus alme uocatur.
Gloria sit semper Trinitati, sed simul unum.

O, o dies prope sunt. Qui nunc tenet teneat, donec dimidium fiat. Lege, et intellige diligenter.





CONSTANS SACERDOS. CONSTANTIS SACERDOTIS TRACTATUS DE PASSIONE B. EMMERAMMI MARTYRIS.


 Cum sacrosancte religionis uirtus, iam inde ab origine sui per dilectionem operata, exercitatis per eam sensibus in sanctis ac Deo complacitis uiris pacatissimos semper iustitie fructus propagaret: precipue tamen beatorum martyrum Christi est celebrata agonibus, et gloriosis magnificata triumphis. Sed utriusque dilectionis feruore per omnium fidelium corda flagrantius rutilante, cum multiplicium gemina propagationum uigoris sui rectitudine ineluctabiliter connixa dilataret: tum superni regis tirocinio militantium, et contemptu mundi gloriantium mentes diuine caritatis ardor longe incomparabiliter igniuit; et in eius desiderium pre ceteris omnibus singulariter inflammauit. Illi enim Domino, amoris affectu, propinquius coheserunt, qui ei simillimi  facti sunt acerbitate passionis. Necesse est enim ut caritatis uinculo se fortius illi colligauerint pro quo sibi neque ad effusionem sanguinis pepercerint. Huius intuitu sordent terrestria, affectantur celestia; uile est omne quod transit, pretiosum quod manet. Cuius adipiscendi gratia in fine carnifex rogatur, ut laniet; tortor, ne parcat; spiculator, ut feriat. Hoc solo contenti, corpus et animam expendere sunt parati. Cuius caritatis igne Apostolus flagrans, correpto certaminis campo, tripudiabiliter exsultauit, dicens: Ego non solum alligari, sed et mori paratus sum pro nomine Domini Iesu. Nec facio animam meam pretiosiorem quam me. Cui etiam uiuere Christus erat et mori lucrum.

Hi ergo promptissimi passionum Christi sectatores,  et usque ad mortem amatores; hi, inquam, fortissimi athlete, bellorum celestium presules, sancti Petri apostoli sententia informati, dicentis: Charissimi, Christus passus est pro nobis, uobis relinquens exemplum, ut sequamini uestigia eius, spiritualibus armis premuniti, omni mundana cupiditate expediti, militari disciplina callentes, ante bellum et in bello cuncta experti, stadium seuientis mundi occupantes, ad buccinam euangelice preceptionis intenti hostem prouocabant; perduellionum audaciam incitabant: excitos terruerunt, pulsatos obtriuerunt. Ad extremum  ipsi uictoriarum gloria ducti, mole uincendi oppetierunt; et ad Regem suum, quo spectatore et adiutore pugnarunt, perenni gloria donati peruenerunt.  Illi quondam estimatione hominum miseri, quorum causa iudicata est ut impii, gaudiis nunc coniuncti eternis, similes facti sunt Angelis Dei.

In quo excellentissimo genere uincendi beatus martyr Emmerammus, cuius hodie passionis, uel natalis dies cum letabunda solemnitate illuxit, quam gloriosa polleat dignitate, si parum est terrenis prouectibus credere, celestium uirtutum astructionibus approbetur. Que tanto uberius fideli cuique elucent, quanto fidem que in eius pectore flagrabat, ex animo conceperit et opere comprobauerit.

Hic enim per omnium merita graduum, pontificatus honore promotus, et legum Domini perdius pernoxque scrutator, eodemque feruentissimo, quo diximus, diuinitatis igne succensus, martyrii palmam  toto mentis desiderio suspirabat, Salomone suadente, in emulationem adductus, carnes suas pro amore Christi expendere; ut qui ad magnam sederat mensam, ipse quoque talia meminerit preparare. Euangelica etiam uoce admonitus, Maiorem caritatem nemo habet, quam ut animam suam ponat quis pro amicis suis: hoc beneficium Redemptori, quantum in se fuit, rependere uolens, anxio fluctu animi, nec sine magnarum rerum molitione in hoc urgebatur.

Natali denique solo patiendi materiam sibi denegante, collectis uiribus hostem idololatram cultoueritatis quesiturus egreditur, antiqui patriarche per hoc imitatus exemplum, cui diuino preceptum est oraculo: Exi de terra tua, et de cognatione tua:  et ueni in terram quam monstrauero tibi. Hoc curriculo diuini prelii prepotens bellator intentus, sic celesti moderamine cercitus, necessario desedit, quo minime decreuit: nec ergo progreditur, quo corone cupido nitebatur. Dissimili causa parilem quidem martyrii, quem sitiebat, adeptus est honorem.

Nacta uero occasione illud Salomonis dictum implendi: Eripe eos qui ducuntur ad mortem, cum aut illud mandatum exsequeretur, aut reus in peccatis moreretur: totus in uiscera compassionis effusus, et in hoc uere Domini sui imitator effectus, qui aliena  peccata transtulit in corpore suo super lignum, miserorum supplicia, que pauebant, ipse sustinuit: et crucem Domini per fedi criminis opprobrium, quod  in stuprum prolapsi admiserant, uenerabilis sacerdos ferre non recusauit.

Quid fratres mei? quod factum huic simile unquam uidisti? Quam gloriam huic martyri et sacerdoti equiparandam putatis? Elias et Ioannes adulteria regum coniugum castigantes, ambo leuantur in celum; ille per currum, iste per martyrium. Sed hos nimirum leuior conditio, minor necessitas urgebat. Nam nec inter stultos quidem desunt, qui multo honestiorem putent causam increpiti, quam admissi incestus. Uterque illorum pro ueritate a libidinosis tantum appetebatur: hic autem uiolatoribus dans facultatem in se transferendi facinoris, uno solum presbytero innocentie sue inter mortales teste relicto, elegit suam potius uitam profana ad  tempus suspicione commaculari, a Deo autem secretorum conscio, quo ipse uellet ordine, purgandam: quam noxiorum uitam per diuersa tormentorum genera finiri.

Recolens enim Dominum dicentem: Nolo mortem peccatoris, sed ut conuertatur et uiuat, peccantes sibi confessos ad correctionem reseruauit: et se ipsum pro eorum mortibus gratissimam Deo hostiam immolari permisit. Irruit super eum funestus lictor, Satane ferali percitus rabie; sanctumque Dei antistitem, innocui comitatus fuga desertum abstrahit, iuxta quod scriptum est: Percutiam pastorem, et dispergentur oues gregis.

Hic ad libitum crudelis bellue, sacratissime Deo hostie aries electus toto corpore laniatur.


 Ora, manusque ambas, populataque tempora raptis
Auribus, et truncas miserando uulnere nares:

Cerebrum quoque lumine sapientie semper irradiatum oculorum luce priuarunt; cum illi interior acies animi etiam mundano sole uibrantior, indefectiua status sui claritate luceret. Linguam quoque celestis oraculi ministram, ex inuisibili fontis arcano, iuxta quod ratio censuerat, noua proferentem et uetera, de sancti oris camera pestifer chirurgus radicitus euellit. Insanus furor, nusquam pertractans, quia labia sacerdotis custodiunt scientiam; et legem requirent ex ore eius, quia Angelus Domini exercituum  est. In ipso etiam sexu, scilicet artubus in illo non pudendis, inconsiderata ferocitas peruersa, proh dolor! exercuit iudicia.

Sic, Christe, tibi militantium uirtus, gregis tui sacerdos et hostia, clypeo sufferentie premunitus, te astante et omnia uulnera eius, tue causa dilectionis inflicta numerante, centene martyr corone angelica pompa subuectus, triumphorum gloria exaltatus, celestem aulam ascendit; completo in eo quod Salomon admonet: Non uerearis usque ad mortem iustificari; quia merces Dei manet in eternum. Et Psalmista: Qui confidunt in Domino, sicut mons Sion, non commouebuntur in eternum. Itemque apostolus Iacobus: Beatus uir qui suffert tentationem: quoniam, cum probatus fuerit, accipiet coronam uite.

 Sit igitur Roma celebris Laurentio, Hierusalem Stephano inclyta, Carthago nobilis Cypriano, Smyrna Polycarpo, Hispania illustris Cucuphate magno: nostra autem Ratispona mirifice in sacerdote et martyre suo gaudeat Emmerammo; non minus gratie beneficium ab hoc sperans patrono quam et earum quelibet a suo indulgentissimo parente.

Referimus ergo tibi grates in honorem Diuinitatis, o terque quaterque felix et beatissime presul, celo terreque honorabilis: cuius inter omnes martyres causa exstitit singularis, omni pena molestior, omni exquisita tortione crudelior. Non enim pena martyrem facit, sed causa. Hec tibi nec Stephani sanguinem, nec Laurentii flammas, neque rogum Polycarpi, non Thebee legionis triumphum, non denique  omnium athletarum Christi certamina pretulit. Toties enim a Rege tuo es coronatus in celis, quoties in tuo sanctissimo corpore membrorum mutilatus es truncatione. Cuius in humilitate sublatum est iudicium, qui seuientem tyrannum placide ouis instar pertulisti; carnificum iras quietissima patientia tolerasti. Tibi ergo, sanctissime presul, assistentes, et in hac die sacratissime passionis tue utcunque laudum uota humili seruitio persoluentes, celestis dono benedictionis inuisere digneris; tuorum peccata excusans, et uite nostre moderamen apud ipsum misericordie fontem assidua intercessione disponens.





GARNERIUS ABBAS. [a 1Kb] LEGATIO AD REGEM AISTULPHUM.


 Le pape Etienne III, pressé plus uiuement que iamais par le roi des Lombards, n'auait plus d'espérance qu'en la ualeur et en la piété des Français. Il écriuit donc, au commencement de ces nouueaux  troubles, au roi Pepin et à ses enfants, pour les auertir de la perfidie d'Aistulphe, leur exposer les outrages qu'il faisait tous les iours aux Romains, et pour les supplier principalement de le contraindre  par leur autorité à executer la donation qu'ils auaient faite au saint-siége, de laquelle il n'auait accompli aucun article. Pepin sur ces plaintes enuoya un abbé de grande autorité appelé Garnier, pour être informé de la uérité, et pour conuier les Lombards à tenir leur promesse. Garnier ua trouuer Aistulphe pour essayer de dissuader le siége de Rome, et pour lui conseiller de donner quelque contentement au pape; ayant obtenu audience, il lui parla en cette sorte:

Sire, le roi de France mon maître m'a enuoyé uers uotre Maiesté, pour la prier de ne molester plus le pape et les Romains, et d'accomplir sa promesse, en remettant l'exarchat de Rauenne entre les mains de Sa Sainteté, sous les conditions conuenues auec elle et uotre Maiesté. Le roi mon maître désire grandement l'honneur de uotre amitié, et uiure en  bonne intelligence auec uous et auec tous les princes chrétiens. Il croit qu'une bonne paix est préférable à l'espérance d'une uictoire, et que ce lui est une action chrétienne et plus glorieuse de transiger tous ses différends par la raison que par le sort d'une bataille. Toutefois, Sire, i'ai commandement de sa part, si ses prières ne sont assez puissantes pour uous persuader de rendre l'exarchat au pape, de uous déclarer qu'il passera derechef les monts pour uous y contraindre par la force; et qu'il n'y a ni difficulté, ni danger, ni puissance qui le puisse empêcher de hasarder sa uie et son Etat pour restituer au saint-siége son honneur et sa liberté. Toute l'Europe sait que uous êtes plein de courage et de ualeur; mais aussi uous auez éprouué la bénédiction de Dieu sur  les armes de mon maître. uous sauez les grandes uictoires qu'il a remportées sur les rebelles de son Etat, sur les Sarrasins, sur les Bauarois, sur les Allemands, sur les Saxons; comme toute sa uie s'est passée dans les armes et les combats, sans goûter les délices des uilles; comme dès sa naissance il a été éleué sous les lauriers de son père, et depuis sa mort il n'a cessé de uaincre. C'est pourquoi ma profession, qui ne peut compatir auec l'effusion du sang, et qui m'oblige en mon particulier de procurer la paix entre les chrétiens, me donne la hardiesse de prier uotre Maiesté de considérer religieusement en uous-même combien les éuénements répondent peu souuent à nos espérances, qu'il n'y a rien de plus infidèle que la prospérité, ni de plus hasardeux que  de mettre en compromis le bien présent sur l'apparence d'un futur. Le ceur des plus sages s'afflige et se dessèche en la pensée de l'auenir, et après mille cuisants soucis, il préuoit tout, excepté ce qui lui doit arriuer. Que uotre Maiesté, Sire, ne considère pas asulement ce qu'elle peut acquérir par la guerre,  mais aussi ce qu'elle peut perdre. La stabilité accompagne seulement la félicité de Dieu; quant aux hommes il ne leur en donne autre part en cette uie, que la pensée et le désir. Mais, Sire, il n'y a point d'entreprises ni d'actions sur lesquelles l'incertitude domine dauantage que sur celles de la guerre. La guerre est comme les dés: quand ils sont une fois ietés, l'éuénement n'est plus en notre puissance, il faut subir le sort que la fortune donnera. Une bataille perdue est suffisante pour perdre les conquêtes de plusieurs siècles. Les histoires et la mémoire des hommes sont pleines de tels exemples. Il n'est pas nécessaire que uotre Maiesté aille bien loin pour s'en informer. Ie prendrai la hardiesse de la supplier très-humblement de ieter les yeux sur ce qui  lui est arriué. Combien promptement et contre toutes apparences est-ce que le roi mon maître a passé les Alpes, contraint uos capitaines d'abandonner la campagne, et est allé mettre le siége deuant la uille capitale de uotre royaume! C'est cette uictoire iointe à tant d'autres qui le rend tardif à entreprendre une nouuelle guerre, et qui lui a conseillé de m'enuoyer uers uotre Maiesté, pour la prier et la sommer d'accomplir les conditions du traité fait auec le saintsiége. Car la continuation de son bonheur modère les bouillants désirs de son courage, et lui fait d'autant plus considérer l'instabilité des affaires humaines, qu'il en semble plus éloigné. Que uotre Maiesté, Sire, ne commette donc pas à l'infidélité d'un iour tant de gloire et de puissance qu'elle possède;  et que l'exécution de sa promesse lui soit en plus grande recommandation que l'espérance de retenir une petite prouince. La iustice et non l'étendue des prouinces est la uraie grandeur des rois, et rendre à un chacun ce qui lui appartient, le fondement inécroulable de leurs Etats. Tout ce qu'ils unissent à leurs empires par une autre uoie, est semblable aux pieds de la statue de Nabuchodonosor, qui étaient de fer et d'argile, Non adherebunt sibi, dit l'esprit de Dieu, sicuti ferrum misceri non potest teste. Cette alliance attire la malédiction du ciel sur tout le corps de la statue, qui est un saint hiéroglyphique des empires du monde: car une pierre descendant de la montagne reduisit en poudre le fer, l'argile, l'airain, l'argent et l'or dont elle était composée.  Donnez donc, Sire, contentement au pape: la soumission que les princes rendent à l'Eglise leur est touiours glorieuse: autrement cette pierre descendra encore une fois comme un torrent des montagnes, et éclatera comme un foudre dans les portes de Pauie.



ANONYMI SAECULI uIII.





I. INCERTI AD PIPPINUM REGEM EPISTOLA.


 Domino clementissimo et a Deo electo et sublimato, Pippino regi quam magnificentissimo, ille humilis seruus, et clientulus uester, oratorque per omnia sedulus, per hanc epistolam uestram magnitudinem in Domino dominorum opto et mitto sempiternam salutem.

Gratias itaque ago omnipotenti Deo, summa cum prosperitate in seruitio domini mei perueni, receptusque ab eo solita benignitate illius in presentia gratiosus consisto. Multa namque ab eodem piissimo rege melliflua uerba de uestris partibus inquisitus fui, sed in cunctis exquisitionibus quibusque libenter audiri merui. Talibus omnipotens mihi ministrauit responsis, que animum illius uelut suauissima melodia, ac sacre iucunditatis gaudio irrigarunt.  Et ideo ineffabilis illius clementia erga excellentiam uestram, sicut dignum est, optimam habet uoluntatem. Quoniam uero omnia que dicta sunt ille seruulus uester uiua uoce uobis potest narrare, fuerunt quidam expares, quos et amicos habere putabam, pectore uenenoso currentes, antequam uenissem, meam conati sunt accusare miseriam. Sed ille qui cunctorum nouit occulta, misertus est famulo suo, eorumque machinamenta magis iuuare ceperunt quam aliquem dolum inurerent. Cuncta uero que latenter  mentiendo ad aures preclaras nisi sunt accusare  coram cunctis principibus, idem ipse clementissimus rex mihi famulo suo dignatus est clementer narrare, quod, et hec omnia, prefatus ille uestris in auribus prudentius potest referre. Habere autem illum unum ex ueris amicis, et fidelem seruulum, non dubitetis, quia in quantum mens illius preualuit, de profectu uestro in gloriam coram domino nostro uiriliter certare studuit ille noster, quem uti anima mea in uestra diligebam amore, non erubuit nece mea suas examinare sagittas: et saltim de parte mea in regis presentia uerba non uera iactare. Sed ille qui iniqui Achitophelis ad nichilum redegit consilium, uoluit et eius subito conterere nequitiam, et gratia Domini potius ut dignus essem mihi benignus concessit. Habeo enim ego seruulus uester dispositum,  ut missum meum citius cum potuero in uestro dirigam seruitio. Sed nunc de presente pro benedictionis causa per illum dirigo uobis munuscula parua, non tamen paruo uoluntatis affectu, id est cusinos 11 . . . . . . . eos uultu serenissimo respicere digneris. Commendo me, omnesque rex sancti il. ac nostras, et cunctis parentibus nostris seruulis uestris sub defensione aliarum uestrarum multis feliciter annis queso Deu . . . . . serenitati uestre. Confestim cum hunc recensitum habueritis indiculum, igni ad  deuorandum trademini.*





II. EPISTOLA MONACHI AD ABBATEM.

 Charus carissimo, dilectus dilectissimo, filius in Christo Patri, il. ille humilis illi abbati in Domino sempiternam salutem.

Duo enim simul nostro uersantur in animo, admiratio uidelicet et tristitia. Quare? quia postquam a uestra dilectione corpore, non mente, separati sumus, neque per missum, neque per mellifluos apices uestros, de desiderabili prosperitate uestra, quam Deo teste semper audire et uidere desideramus,  certi effici meruimus. Notum igitur sit sapientie uestre, quoniam u Kalend. Augustas saumas nostras partibus palatii dimittere dispositum habemus, et postea propter opus Ecclesie tres dies stare,  easque festinanter deinde Domino auxiliante sequi uolumus: ea uidelicet ratione, ut XuIII Kalend. Septembris ad Magantiam esse possimus. Nam si uobis placuerit, sicut dispositum habetis, ut per nos ueniatis, tunc secundum uoluntatem uestram iter nostrum disponere habeamus. Nulla enim causa est, exceptis his que per nullum ingenium mutare possumus, que uoluntatem uestram, in quantum Christo auspice ualemus, nobis dimittere faciat.  Fuimus namque ad locellum uestrum in loco qui dicitur il., ipsum mansum considerauimus, ibique nostrum repastum ex nostro adducere precepimus, et una cum nostris uestrisque fidelibus in amore  uestro illic letati sumus. Inde nauigio pisces capiendo, ad uillam . . . . . . peruenimus. Tassilo uero, ut speramus, fidelis uester, de his que ab eo quesiuimus prudenter nobis in omnibus responsum dedit. Et putamus, si eum probaueritis, et secundum scientiam uel doctrinam uestram aliquod seruitium ei iniunxeritis, quod uobis exinde placere curabit. Precamur denique, ut illo preposito uestro precipiatis, ut de illo manso quod uestra caritas nobis beneficiauit, bonum certamen secundum promissionem uestram facere studeat, qualiter nobis uobisque  exinde merces accrescat. De plumbo autem et materiamine similiter demandate, qualiter nauigio iuxta uoluntatem uestram de sancto illo usque ad locum ubi Signa confluit in mare, nos ita adducere possimus, quatenus Dominum meum sanctum illum amatorem uestrum una cum omnibus sanctis, quorum reliquias in monasterio habemus, intercessores exinde habeatis. Deus omnipotens eius temporibus in presenti seculo uos sanum et incolumem custodiat, et in futuro cum sanctis angelis letabundum efficiat. Amen.





III. COMMONITORIUM CUIUSQUE EPISCOPI AD SACERDOTES SUBDITOS SIBI CAETEROSQUE MINISTROS CUIUSCUNQUE ORDINIS ECCLESIASTICI.


 Fratres sacerdotes Domini cooperatores nostri ordinis estis, et nos quidem, quamuis indigni, locum Aaron tenemus, uos locum Eleazari et Itamari. Nos uice duodecim apostolorum fungimur, uos septuaginta duorum discipulorum. Nos pastores uestri sumus, uos plebis uobis commisse. Nos de uobis rationem reddituri sumus summo pastori Domino nostro Iesu Christo, uos de plebe uobis commissa. Ideoque, karissimi, uestrum uidete periculum. Admonemus itaque et obsecramus fraternitatem uestram, ut que uobis suggerimus, memorie commendetis, et opere exercere studeatis.

I. In primis admonemus ut uita et conuersatio uestra irreprehensibilis sit, scilicet ut cella uestra sit iuxta ecclesiam, et in domo uestra feminas non  habeatis.

II. Omni nocte ad uigilias surgite; cursum uestrum horis certis decantate.

III. Missarum solemnitates celebrationesque religiose peragite; corpus et sanguinem Domini cum timore et reuerentia sumite; uasa sacra propriis manibus abluite et extergite.

Iu. Nullus cantet nisi ieiunus; nullus cantet qui non communicet.

u. Nullus cantet sine amictu, alba, stola, fanone, casula. Et hec uestimenta nitida sint, et ad nullos alios usus sint.

uI. Nullus cum alba, qua in suos usus utitur, presumat missam celebrare [Al., cantare, hic et infra].  Nullus in ligneo aut uitreo calice audeat missam celebrare.

uII. Nulla femina ad altare accedat, nec calicem Domini tangat.

uIII. Corporale mundissimum sit. Altare sit coopertum de mundis linteis. Super altare nichil ponatur nisi capse et reliquie et [Al., aut forte] quatuor Euangelia et pyxis cum corpore Domini ad uiaticum infirmis, cetera in nitido loco recondantur.

IX. Missale, [a 1Kb] Plenarium, Lectionarium, Antiphonarium, [b 1Kb] utrumque librum XL homiliarum unusquisque habeat.

X. Locus in secretario uel iuxta altare sit preparatus, ubi aqua effundatur quando sacra uasa abluuntur, ibique uas nitidum cum aqua pendeat, ubi sacerdos  manus lauet post communionem.

XI. Ecclesie sint bene cooperte et camerate, atrium ecclesie undique muratum [c 1Kb] .

XII. Nullus extra ecclesiam per domos, uel in locis non consecratis, missam cantet, nec solus cantet [d 1Kb] .

XIII. Quisque presbyter clericum habeat qui epistolam uel lectionem legat, eique ad missam respondeat et cum quo psalmos cantet.

XIu. Infirmos uisitate, eosque Deo reconciliate, oleo sancto ungite, et propria manu communicate. Nullus presumat tradere communionem laico uel femine ad ferendum infirmo.

Xu. [e 1Kb] Nullus sacrum chrisma uendat, nullus pro baptizandis, uel pro corpore Domini, uel pro reconciliatione, uel pro sepultura, uel pro consecrandis  ecclesiis pretium querat, uel ecclesias aliquorum data pecunia subripiat.

XuI. uidete ne per negligentiam uestram ullus infans sine baptismo moriatur.

XuII. Nullus uestrum sit ebriosus, litigiosus, [a 1Kb] nullus arma in seditione ferat, [b 1Kb] nullus canum uel auium iocis inseruiat, nullus in tabernis bibat.

XuIII. Unusquisque uestrum, quantum sapit, plebi sue [c 1Kb] de Euangelio, de Epistola, uel aliqua diuina Scriptura Dominico die uel festis diebus annuntiet.

XIX. Curam pauperum, peregrinorum, orphanorum habeat, eosque ad prandium inuitet, [d 1Kb] ut in his et aliis huiusmodi a uobis alii exemplum capiant.

XX. Omni die Dominico ante missam aquam benedictam facite, unde populus et loca fidelium  aspergantur [e 1Kb] .

XXI. Sacra uasa uel uestimenta sacerdotalia non dentur in uadimonium [f 1Kb] negotiatori uel alicui seculari.

XXII. Nullus uestrum minus digne penitentem cuiuscunque rei gratia ad reconciliationem adducat, et ei reconciliationis testimonium ferat.

XXIII. Nullus uestrum usuras exigat, et conductor sui senioris [g 1Kb] existat. Res et facultates quas post diem ordinationis uestre acquiritis, ad ecclesiam cui deseruitis pertinere sciatis.

XXIu. Nullus sine scientia et consensu nostro ecclesiam acquirat. [h 1Kb] Nullus per potestatem secularium ecclesiam obtineat; nullus ecclesiam ad  quam titulatus est dimittat et ad aliam causa questus migret.

XXu. Nullus plures teneat ecclesias sine aliorum auxilio presbyterorum, nullatenus una ecclesia inter plures diuidatur.

XXuI. Nullus alterius parochianum, nisi in itinere, aut si sibi placitum fuerit, ad missam recipiat. Nullus in alterius parochia [i 1Kb] sine licentia illius cantet.

XXuII. Nullus decimam ad alium pertinentem recipiat.

XXuIII. Nullus penitentem inuitet carnem manducare uel uinum bibere, nisi pro eo ad presens eleemosynam dederit.

XXIX. [i 1Kb] Nullus presumat baptizare, nisi in uigilia  Pasche et Pentecosten, nisi pro periculo mortis.

 XXX. Unusquisque fontes habeat, si non potest habere lapideos, habeat aliud uas ad hoc tantummodo preparatum [k 1Kb] .

XXXI. Omnibus parochianis uestris symbolum et orationem Dominicam insinuate.

XXXII. Ieiunium quatuor temporum, rogationes, litaniam maiorem eis indicite [l 1Kb] .

XXXIII. Feria Iu ante Quadragesimam eos ad confessionem inuitate, eisque iuxta qualitatem delicti penitentiam iniungite, non ex corde uestro, sed sicut in penitentiali scriptum est.

XXXIu. Tribus uicibus in anno, scilicet in Natale Domini, Pascha, Pentecosten, [m 1Kb] omnes fideles communicen

XXXu. Certis temporibus coniugati ab uxoribus  abstineant [n 1Kb] .

XXXuI. Eulogias post missas in diebus festis accipiant.

XXXuII. [o 1Kb] Nullus presbyter in itinere sine stola incedat; nullus induatur uestimentis laicalibus; nullus rem aut possessionem aut mancipium ecclesie uendat, aut commutet, uel quocunque ingenio alienet.

XXXuIII. Dominicum diem aliasque festiuitates a uespera usque ad uesperam celebret unusquisque [p 1Kb] .

XXXIX. Cantus et choros mulierum in atrio omnino prohibete.

XL. Carmina diabolica que super mortuos nocturnis horis uulgus cantare solet, et cachinnos quos  exercent, sub contestatione omnipotentis Dei prohibete.

XLI. [q 1Kb] Excommunicatis missam ne cantetis, et plebi uobis commisse ne hoc faciat interdicatis omnino

XLII. Nullus presbyter ad nuptias eat.

XLIII. [r 1Kb] Nullus uxorem, nisi publice celebratis nuptiis, accipiat. Raptum nullus faciat. Nullus proximam suam accipiat. Nullus sponsam alterius ducat.

XLIu. Unusquisque porcarios et alios seruos suos Dominicis diebus uel festiuis ad missam uenire faciat.

XLu. Patrini suos spirituales filios symbolum et orationem Dominicam uel doceant, uel docere faciant.

 XLuI. Chrisma semper sit in sera [a 1Kb] propter quosdam infideles.

XLuII. [b 1Kb] Quisque presbyter expositionem Symboli uel Dominice orationis habeat scriptam iuxta traditionem orthodoxorum Patrum, et eam pleniter intelligat, et inde predicando populum sibi commissum assidue ore instruat. Orationes missarum, prefationem canonis, eumdem canonem pleniter intelligat, ut memoriter ac distincte proferre ualeat. Epistole et Euangelii sensum saltem iuxta litteram sciat. Psalmorum uerba et distinctiones memoriter teneat. Exorcismos et orationes ad catechumenum faciendum,  ad baptismum consecrandum, et preces super masculum et feminam singulariter et pluraliter distincte proferre sciat, et ordinem baptizandi ad succurrendum infirmis, et ordinem reconciliandi secundum auctoritatem canonum, et ordinem ungendi infirmos, et ordinem in exsequiis defunctorum, exorcismos quoque et preces super salem et aquam, cantum nocturnum et diurnum, compotum si non maiorem, saltem minorem, id est, epactas, concurrentes, regularesque terminos, Martyrologium, Penitentialem unusquisque habeat.





Iu. [a 1Kb] TRACTATUS Utrum anime de humanis corporibus exeuntes mox deducantur ad gloriam uel ad penam, an exspectent diem iudicii sine gloria et pena.

*

 Serpens ille ueternosus, qui dudum contra catholicam fidem hereticorum linguas exacuit, nunc quoque  cuiusdam [b 1Kb] Arseniotis labia erroris sui ueneno infecta, post illorum perenne silentium, ad rediuiuas blasphemias aperire satagit. Insibilans enim per eumdem submurmurat uirum, si tamen res ita se habet ut de illo fama uulgauit, quod ante nouissimum examinis diem nullus electus regna celorum, nullus reprobus loca penetret inferorum. Quod nimirum praue hereseos dogma si uel ad momentum recipiatur, magnum fidelibus detrimentum afferre probatur: facit enim eos et ad uite gaudia querenda pigerrimos, et ad gehenne supplicia uitanda nimis incautos. Contra quem utique facilis est mihi congressus, quia omnes recte fidei assertores mecum destruunt eius conatus; nullus namque ei patriarcharum, nullus prophetarum, nullus consentit apostolorum:  non scilicet Moyses, non Dauid, non Salomon, non Isaias propheta, non ullus post Isaiam alius propheta, non Petrus apostolus, non Paulus, non Ioannes, non Mattheus, non Iudas, non Iacobus, non Lucas, non Marcus: sed nec ullus omnino catholice fidei tractator post istos huius errorem attentasse aliquando fuit inuentus. Et ut egregios commemorem de multis, non Gregorius Nazianzenus, non Ioannes Constantinopolitanus, non Pictauiensis Hilarius, non Mediolanensis Ambrosius, non Hipponiregius Augustinus, non Bethlehemiticus Hieronymus,  non Alexandrinus Cyrillus, non ita docuit Gregorius papa Romanus. Horum certe plura ego  in sanctis tractatibus legi, sed in his huic simile nusquam inueni. Quis autem non uideat quante sit temeritatis, quanteque dementie, quemlibet unum mendacem homunculum contra tot ueracissimos insignisque uirtutis testes, sine teste congredi uelle? Sed necesse est ut hoc quod ueritatis defensione nudis uerbis asserimus, uestitis sententiis plenius indagemus.

ueritatis igitur scripturam sequentes, ostendamus primo, si placet, ante aduentum Mediatoris in carnem omnes reprobos omnesque electos ad infernum descendisse, quanquam inter hos et illos diuersa merita magnum firmauerint chasma; ac deinde post eiusdem sacratissimam mortem, et electos ad regna celestia, et reprobos ad loca peruenisse penalia. Quod enim  ante incarnatam Dei sapientiam peccatores ad inferna descenderint, Mosaica testatur auctoritas, que Dathan et Abiron eorumque socios, terra sorbente, ait, descenderunt in infernum uiuentes. Et hec quidem illa specialiter de quibusdam; generaliter uero de cunctis Dauidica promitur eque sententia, qua dicitur: Sicut oues in inferno positi sunt, et mors pascet eos . In libro quoque, qui Salomonis Sapientia prenotatur, enarratis multis reproborum miseriis, ipsa Sapientia ita concludit dicens: Talia dixerunt in inferno hi qui peccauerunt .  Quod autem etiam electi, et si forte non omnimoda, quedam tamen inferorum adierint loca, idem hoc de se ipsis attestantur. Iacob enim patriarcha beatus, unius sublati filii merore contractus, nullaque ceterorum consolatione delinitus ait: Descendam ad filium meum lugens in infernum . Iob quoque super omnes iustos suis temporibus ore Domini collaudatus, de semetipso loquitur dicens: In profundissimum infernum descendent omnia mea . Et rursum: Si sustinuero, inquit, infernus domus mea est . Rursumque Deum expostulans dicit: Quis mihi tribuat ut in inferno protegas me, et abscondas me, donec pertranseat furor tuus?  Dauid etiam secundum carnem Christi pater electus, de se ac de cunctis uiuentibus  sciendo interrogat dicens: Quis est homo qui uiuit, et non uidebit mortem? aut quis eruet animam suam de manu inferi?  Ac si aperte dicat, quantum ad presens attinet tempus, nullus omnino.

Ad electorum igitur animas de inferno liberandas Christus erat exspectandus, quem uidelicet Ioannes Baptista in carcere positus, missis discipulis rogauit dicens: Tu es qui uenturus es, an alium exspectamus?  In quibus utique uerbis aperte notandum, quia spiritus prophetice uisionis, qui eumdem Ioannem de preterito iam docuerat, adhuc de futuro certum non fecerat; atque ideo quem iam uenisse pro certo sciebat, adhuc uenturum ambigebat: quia enim mundi Redemptor nascendo in mundum aduenerat,  beatus hoc idem Baptista iam liquido nouerat, secundum illud quod precurrens de eo clamauerat: Ego uidi et testimonium perhibui quoniam hic est Filius Dei . Et ad discipulos: Ecce, inquit, Agnus Dei . Sed si moriendo ad inferos per semetipsum esset uenturus, omnino necdum agnouerat; et inde est illud premissum, quo requirebat, Tu es qui uenturus es, an alium exspectamus? Ac si ei diceret, ad ergastula tuorum mox descensuro patenter insinua, quem illis liberatorem uenturum esse denuntiem, te quem iam uenisse mundo nuntiaui, an alium quem pro te mittendum hactenus ignoraui? Tu nos inde extrahes per sanguinem sacratissime passionis, an alius ignote legationis? Quia uero non per quemlibet alium, sed per semetipsum  id fecit, predicto Ioanni ex obliquo mandauit. Sed manifestius illud Zacarias aperuit, qui hoc quod certissime futurum esse preuidit, iam quasi factum narrauit. Sic enim ad eum qui inferos captiuauit presentialiter ait: Tu quoque in sanguine testamenti tui emisisti uinctos tuos de lacu, ubi non est aqua . Et qui sunt isti uincti nisi, ut Hieronymus docet, iusti antiqui? Unde autem uincti, nisi ex preuaricatione reatus primi? Et quis iste lacus in quo tenebantur captiui, nisi loca sunt inferi ubi non est, ut dicitur, aqua, uidelicet requies ulla? Inde est etiam illud quod diues ibidem inflammatus, guttam aque ad lingue refrigerium querit, et non inuenit. Quod si ita est, quomodo Abraham ab eo separatus,  in requie cum Lazaro est, et ne ad se inuicem transire possent, inter electos ac reprobos magnum chasma firmatum?

An forte predictum chasma inter bonos et malos obiectum non locorum spatia, sed actorum dirimit merita? Mirum autem et ualde mirum, si tenes ita. Nam et Iob, cui similis in terra non erat, ad penalia loca iturum se esse clamabat, cum diceret: Plangam dolorem meum antequam uadam, et non reuertar, ad terram tenebrosam et opertam mortis caligine, terram miserie et tenebrarum . Absit autem ut illic Abraham et Iob loca disiungerent, quos hic fides et opera inseparabiliter coniunxerant; atque horum illuc unus ad requiem, alter destinaretur ad miseriam; horumque unus in lumine, alter ibi  sederet in mortis caligine. uideamus itaque utrumne etiam Iob prefatus ad terram tenebrosam et opertam mortis caligine, ad terram quoque miserie et tenebrarum perductus in Abrahe fuerit requie collocatus. Idem denique, cum lacrymosius hoc quod supra protulimus, diceret, in profundissimum infernum descendent omnia mea, continuo presumptiua dubitatione subiecit, et ait: Putasne saltem ibi requies erit mihi?  Nos autem ista dicentes, nequaquam temere affirmamus non fuisse apud inferos loca diuisa inter electos et reprobos, cum tamen potuisset fieri ut sic inter hos et illos sola merita diuiderent, sicut inter regis Babylonie ministros, et Danielis socios iustitia sola distinxit, nam una eademque fornacis flamma et illos consumpsit et istos seruauit. Sic denique  aqua maris Rubri, et Isrelitis ad manna uescendum iter prebuit, et Aegyptiis ad mortis supplicium foueam ministrauit. Hoc itaque cum magna dicimus auctoritate loca fuisse penalia, que Christus propter suorum ereptionem per semetipsum iudicauit esse lustranda, Petro attestante, qui de illo ait: Quem Deus suscitauit a mortuis, solutis doloribus inferni, iuxta quod impossibile erat teneri illum ab eo . In quibus profecto uerbis solerter notandum, quoniam nemo apud inferos liber a dolorum uinculis, preter eum qui solus ueraciter dixit: Factus sum sicut homo sine adiutorio, inter mortuos liber . Atque ideo solus non potuit tartarea manu uinctus teneri, quia solus non habuit peccatum  quod dolorum eius nexibus posset arctari. Indeque solus ab inferni doloribus alios liberare ualuit, unde ipse eosdem dolores non sensit.

Scio autem quemdam inter magnos tractatores hec uerba ita sensisse, ut non in patriarchis atque prophetis, sed in aliis longe ab istorum sedibus positis, prefatos dolores soluerit Christus; et tamen non est ausus dicere, eos quos iisdem dolorum nexibus soluit, non fuisse electos; quod utique si diceret, mendax profecto appareret. Concedamus itaque quod non fuerint patriarche atque prophete, sed alii, et tamen electi, qui minus de perfecta iustitia habentes, inferni doloribus fuerint obligati. Sed si plena ibi patriarcharum ac prophetarum quies, plenaque erat consolatio, que illis necessaria Christi exspectatio?  An non erat Ioannes propheta et plus quam propheta, qui ex sua aliorumque prophetarum persona, ut supra meminimus, Redemptorem mundi requirebat dicens: Tu es qui uenturus es, an alium exspectamus?  Certe exspectabant eum isti uincti in lacu, ubi non est aqua; et mirum si aliis uinculis astricti, nisi his que Petrus per Christum soluta narrauit. Coarctat nos rursum hec questio, ut dicamus quomodo ibi Lazarus in sinu Abrahe consolabatur, si dolorum uinculis astrictus tenebatur? Sed faciamus distinctionem inter dolorem et dolorem, et hanc, ut arbitror, facilius absoluimus questionem. Cruciabantur itaque apud inferos iniqui simul et iusti, sed non pari modo isti et illi, quia illi omnimoda ignis gehenna, isti sola mentis tristitia; illi quia foris ardebant,  isti quia intus merebant; illi consolari non poterant, quia in tormentis refrigerium nullum habebant, isti quamuis tristarentur, quia diu a celesti patria exsulabant, tamen consolabantur, quia exterior illos reproborum ambustio non uexabat.

Ergo quod de lacu dicitur, quia non est in eo aqua, non ad electorum mentis dolorem, sed ad reproborum pertinet exteriorem ignis ardorem; in quo uidelicet, quia ultrix est flamma, nec una saltem ad refrigerium aque suppetit gutta, quam nisi ex fluentis electorum hauriri posse cognosceret, diues ad Abraham minime diceret: Mitte Lazarum, ut intingat extremum digiti sui in aqua, et refrigeret linguam meam, quia crucior in hac flamma . Ita plane non esse contrarium dicimus apud inferos dolorum  uinculis religatos fuisse iustos antiquos. Sed quid? Siue certam, siue dubiam de inferno in hac parte protulerimus sententiam [a 1Kb] ; hoc tamen ueracissime dicimus, quia Dei Filius indebitam pro nobis mortem exsoluens, quoquo pacto in quibuslibet fuerit factum, solutis doloribus inferni, suos inde tantum reduxit; sicut ipse per Osee longe ante predixit: Ero mors tua, o mors; ero morsus tuus, inferne . In quibus profecto uerbis solerter pensandum est, quia Redemptor noster mortem quidem funditus occidit, sed nimirum in parte quam ipse glutiuit; ceterum mors in parte que remansit, permansit. Dicatur igitur, ero mors tua, o mors, ac si diceretur, in preda, quam capio, te funditus interimo. Ero morsus  tuus, inferne, hoc est, non te totum deglutio, sed partem ex te mordens consumo. Neque enim, ut catholica fides prefixit, alios inde quam suos interuentu beatissime passionis ad superos reduxit.

Sed iam ordo premissus deposcit, ut post ereptionem ab inferis ueterum iustorum, ostendamus quo isto nunc tempore recipiantur anime perfectorum. Celorum etenim Magister, qui nullum aliquando  fefellit, talem hinc sententiam firmauit, ut diceret, a diebus Ioannis Baptiste Regnum celorum uim patitur, et uiolenti diripiunt illud . O tu doctor noui erroris, nunquid tantum in die iudicii regnum celorum uiolenti diripiunt? ut diabolus per os tuum construxit, et non potius a dibus Ioannis? . . . . . .


Hic deest folium unum.

. . . illa si placet, de multis sufficiant ista; si uero propter exiguitatis mee personam in dubium ueniunt et ista, necessarium reor generali catholicorum sententia, uerum me in his que dixi testem approbare. In ecclesiasticorum etenim dogmate [b 1Kb] , quod distinctis sententiis uno uolumine comprehenditur, quodque per uniuersum orbem a cunctis recipitur, ab  omnibus defenditur, summaque laude celebratur, titulo quadragesimo quinto ita scribitur: »Ante passionem Domini omnes anime sanctorum in inferno sub debito preuaricationis Ade tenebantur, donec auctoritate Domini per indebitam eius mortem de seruili conditione liberarentur.« In sequenti quoque titulo, hoc est quadragesimo sexto, talis auctoritas continetur, ut dicatur: »Post ascensionem Domini ad celos, omnes sanctorum anime cum Christo sunt, et exeuntes de corpore ad Christum uadunt, exspectantes resurrectionem corporis sui, ut ad integram et perfectam beatitudinem cum ipso pariter immutentur. Sicut et peccatorum anime in inferno sub timore posite, exspectant resurrectionem sui corporis, ut cum ipso ad penam conuertantur eternam.«  Hec omnium precedentium ac subsequentium et una et singularis et generalis est Patrum sententia: cui merito concordans beatus Gregorius papa Romanus presul apostolice sedis, tractatorum quidem ultimus, sed pene omnium egregius, in quarto Dialogorum libro ad inquisitionem collocutoris sui ita respondit dicens: »Constat quia perfectorum iustorum anime, mox ut huius carnis claustro exeunt, in celestibus sedibus recipiuntur. Quod et ipsa per se ueritas attestatur dicens: Ubicunque fuerit corpus, illuc congregabuntur et aquile ; quia ubi ipse Redemptor noster est corpore, illuc colliguntur et anime iustorum. Et Paulus dissolui desiderat, et cum Christo esse. Qui ergo Christum in  celo esse non dubitat, nec Pauli animam in celo esse negabit: qui etiam de corporis sui dissolutione atque habitatione patrie celestis dicit: Scimus quoniam si terrestris domus non habens habitatorem dilabitur, quod edificationem habemus ex Deo, domum non manu factam, sed eternam in celis.« 

Hec ille de iustis atque perfectis. Quid uero de  iniquis? »Quia esse, inquiens ad predictum collocutorem suum, sanctorum animas in celo sacri eloquii satisfactione credidisti, oportet ut per omnia esse credas et iniquorum animas in inferno; quia ex retributione interne iustitie, ex qua iusti gloriantur, necesse est per omnia ut et iniusti crucientur. Nam sicut electos beatitudo letificat, ita credi necesse est quod a die exitus sui ignis reprobos exurat.« Que nimirum cuncta idem ueracissimus doctor non solum uerborum sententiis, uerum etiam rerum ostendit exemplis. Idem certe in prefato libro narrauit, quod anima Germani episcopi in sphera ignea ab angelis fuerit in celum sublata. Idem quod sancti Benedicti per uiam palliis stratam ad supernam regionem perducta. Idem quod seruuli hospitalis  paralytici ab internis celorum laudibus suscepta, ac super altissimos eorum cardines euecta. Idem quod sacre uirginis Scholastice ad ethereum  thalamum in columbe specie perducta. Idem quod uenerabilis Romule ad perennem uitam celestibus exsequiis assumpta. Idem quoque dixit quod spiritus Gordiane amite eius gehenne incendiis fuerit mancipatus. Quod Hilliricianus monachus ad inferorum loca deductus, huius seculi potentes ac diuites in medio flammarum uiderit suspensos. Sufficit, satis est. Quis fidelium de hac re ultra dubitare potest? Multum idoneus et iste testis est, contra cuius sententias ire nefas est. Quapropter admonitos uos esse uolo, quoscunque imperitissimus ille mendaciorum anfractibus a celesti sapientia deuiare conatus est, ut ad procinctum fidei tendentes non quasso ranunculi stridore a cepto itinere deuiemini, sed clarissime resonantem superne ciuitatis tube clangorem  sequamini. Hec est mea pro uobis ad Deum deprecatio, hec etiam ad uos mea salutatio. Amen.





u. EPISTOLA CUIUSDAM. QUID SIT CEROMA.


 Questiunculam mihi datam a uestra reuerentia  his diebus attulit familiaris noster Fredilo, in qua requirebatur quid proprie uiri non incelebres intellexerint esse ceroma. Id uerbum fertur in auctoribus ingenuarum artium discipline summopere preditis, necnon et apud nostros qui palmam Romani eloquii suo seculo meruerunt. Quamuis igitur pueros et imbecilles nos iudicent illi qui neruos et medullas ipsumque, ut dicitur, sanguinem ex libris antiquorum eliciunt, sententiarum potius altitudinem quam uerborum humilitatem persequentes, nobis tamen competens magis uidetur a primis ad secunda conscendere quam, primis neglectis, temere ad secunda proripere. Cum enim uirtus eloquentie uerborum splendore et sententiarum grauitate formetur, uerborum decor primum est appetendus, tum demum sententiarum  robur et lux intima est requirenda. Quamobrem lumen et sensus dilectus uerborum semper a studiosis est habendus, ne uiolata magistrorum regula confusa et inordinata commentia que tradit prorumpat. Hec quidem generaliter prolata inconsultam extraordinariamque presumptionem confutant. Nunc specialem huius uerbi habeamus considerationem. Et ut euidentior uia se ad hoc astruendum aperiat, altius quiddam censeo repetendum.

Ludi qui diebus festis causa religionis ad delectandum populum a iuuenibus agebantur, et quorum causa spectacula uario genere populo permittebantur, aut gymnici, aut gladiotorii, aut circenses, aut scenici nominabantur; quos tamen sibi diabolus sub inuocatione deorum, imo demonum uoluit exhiberi  a mortalibus, ut sub obtentu pietatis et religionis  miserorum animas in suum ius transfunderet. Ergo principalis ludus, quem gymnicum diximus fuisse, uelocitatis ac uirium gloria constabat. Is locus ubi exercebantur, gymnasium, et hi qui exercebant, athlete uocabantur. Genera autem gymnici ludi exstitisse traduntur, cursus, saltus, iactus, uirtus, et luctatio. Sed quia priore tempore cincti athlete exercebantur, nec nudarentur quousque quidam remisso cingulo prostratus exanimatusque in ludo apparuit, inde nata dicitur consuetudo ut deinceps iuuenes nudi exercerentur capistribus in parte celanda corporis succincti. Athlete autem Greca appellatione a laterum complexu et commissione dicuntur, qui cominus decertantes adnixi persistunt, ne alter alterum quocunque casu falleret aut astu  impediret, peruncto corpore olei liquamine; exercitatio que agebatur proprie ceroma uocatur. Locus autem destinatus luctationi palestra uocabatur; qui inde trahit etymologiam, uel a luctatione, uel a motu urne, id est, sortis, eo quod ad palestram sortito digerentur. Est ergo sensus prouerbii: Oleum et impensas perdit qui mittit boues ad ceroma; quod sicut stolidum et brutum animal, quanquam robustum et uegetum, tamen exquisite arti est inutilis, que non tantum uiribus, sed etiam subtilitate et ingenio propter lacertorum complicationem multiformem agitur. Quippe cum sint eadem animalia uasti corporis, ac propterea nequaquam scenicis motibus idonea, etiamsi more athletarum eis perfricatio adderetur, ita illi inertes iudicantur qui a primis pueritie  temporibus ludis scholaribus deputati, uariarum studia doctrinarum nequaquam in se admittunt, sed inexercitati et inualidi, ueluti stolida et insensata animalia, a profunda et multiplici rerum indagine reiiciuntur; de quibus merito supradictum prouerbium cantatur. Et quoniam propriis huic arti cibis ipsi athlete uescebantur, sicut erant coliphia, unde scilicet et uires augerentur et corporis habilitas industriaque non periclitaretur, idcirco subsequitur in eodem prouerbio quod etiam impense perdantur que indebite negligentibus et minime aptis ingeruntur. Nonnulli ceroma intellexerunt esse artificium quoddam iuxta morem antiquum pingendi, cui, ne facies et pulchritudo picture uetustate temporis aboleretur, cere mixtura apponebatur, modico igni huic temperamento adiecto, ut equa mensura  colorum cereque concordante, nec uenustas et gratia coloribus nec cere perspicuitas deesset. Hoc genus pingendi etiam a Betio uiro doctissimo commemoratum adhuc suo tempore uiguisse dubium non est.  Quadam igitur inflexione nominis adducti sunt qui hoc senserunt esse ceroma, ut uerbi gratia sicut homo ab humo, ita ceroma a cera originem ducere existimetur. Sed hoc non satis prudenter intellectum, etiam ipse sensus manifestat. Quamobrem superior expositio, que et securior atque secretior antiquiorque iudicatur, uobis credo satisfaciet, nugasque uarie commentantium apud uestram prudentiam exstinguet. Hoc de parua re sine fraude apud iudicium prudens uestrum disposui, carissime uirorum; oroque uestram ingenuam prudentiam ut fastidiosorum supercilia declinantes, apud uos contineatis que fidelis animus et amici non friuola caritas transmisit. Ceterum placeat me salua stabilitate amicitie hoc quod elegeritis, sicut postulo, uestris scriptis edoceatis. Nolo enim nec  garrulitatis improbitatem incurrere, nec rursus taciturnitatis nota in his que efferenda sunt iuste damnari.



uI. APPARITIO SANCTI MICHAELIS ARCHANGELI IN PARTIBUS OCCIDUIS, HOC EST IN MONTE TUMBA IN GALLIA. Scripta ab auctore anonymo ante seculum X.






OBSERuATIONES PRAEuIAE.

 Non ab re fuerit paulum digredi extra metas, ut locum demus celebri sancti Michelis apparitioni, que rebus ordinis nostri non parum attulit splendoris. Hec quippe occasionem prebuit exstruendo perinsigni monasterio sancti Michelis in monte Tumba, seu in periculo maris dicto, quod Richardus primus Nortmannorum dux monachis Benedictinis concessit, exclusis ob uitam solutiorem clericis, qui montem ante a monachis occupatum incolebant. Auxit loci famam et frequentiam religio monachorum, qui in angusta montis abrupti crepidine magnificam condidere basilicam, ducentorum et triginta octo pedum longitudine, altitudine centum supra triginta quinque; regulares autem edes paulo infra circum basilicam, quibus accessit in decliui montis latere aquilonari oppidum, patroni sui presidio et situ loci firmissimum aduersus Gallie hostes munimentum. Istuc uoti causa frequentes ex uniuersa fere Europa concurrunt peregrini: quos inter Gallie reges non pauci, nempe Ludouicus uII et sanctus Ludouicus,  Philippus III, Carolus uI, Ludouicus XI, adeoque Henricus II Anglie rex, suam loco presentiam exhibere dignati sunt. Istic Ludouicus XI iam dictus sancti Michelis equestrem ordinem instituit, cuius generalia comitia quotannis eodem conuocari diu moris fuit. Guillelmus Maior Andecauorum episcopus electus anno 1291, Colinum quemdam remouit ab incesta consuetudine, ea pena imposita, »quod ipse in die Pentecostes publice in ecclesia sua peram et  baculum a sacerdote, ut moris est, acciperet, inde iturus nudis pedibus ad montem beati Michelis in monte Tumba: qui sacerdos exponat ibidem populo causam, quare dictus Colinus sic uadit in montem beati Michelis, et quod sit ei ex parte nostra iniunctum in penam dicti publici incestus,« inquit Guillelmus ipse in libro de Gestis suis, cap. 19, tomo X Spicilegii Acheriani.

2. Tempus facte apparitionis reuocant loci ueteres charte ad annum 708; ecclesie uero a sancto Autberto constructe dedicationem ad annum insequentem, cum Childebertus tertius Francis imperabat. Rodulfus Glaber in uita Roberti regis ecclesiam beati Michelis laudat, »que, inquit, constituta in quodam promontorio littoris Oceani maris, toto orbe nuncusque habetur uenerabilis.« Sane »Edelredus Anglie« rex, teste Willelmo Gemeticensi monacho, in lib. u, cap. 4, »satrapis suis regio more precepit, ut euntes totam Nortmanniam rapinis et incendiis exterminarent, solummodo archangeli Michelis  monti parcerent.« Quinetiam Anglie presules in Oxoniensi concilio statuerunt, anno 1222, »ut dedicatio sancti Michelis in monte Tumba a rectoribus ecclesiarum deuotissime celebraretur:« quod in tota prouincia Lugdunensi secunda et plerisque aliis Gallicani regni ecclesiis olim obseruatum.

3. Qui subiectam apparitionis et dedicationis historiam descripsit auctor anonymus, uixit paulo post id temporis quo res contigit, certe antequam  istuc inducerentur monachi, hoc est ante annum 960. Et quidem codex noster Sancti Germanensis quo usi sumus, scriptus fuit iussu Adraldi, anno 1060 abbatis cenobii sancti Germani de Pratis, uti faciunt fidem hi uersus ab Ingelardo monacho exscriptore exarati:

Abbatis domni nutu probitate decori
Adraldi, monachus quidam prior arte modestus,
Libris intentus, horum reparator amenus
Sigwinus, scribi librum preceperat istum.
Quem si quis tulerit, maledictus fine peribit.
Hunc Ingelardus decorauit scriptor honestus.
Preter hanc anonymi lucubrationem, est et alia eiusdem argumenti scriptio in bibliotheca cenobii sancti Michelis, quibusdam locis interpolata.





INCIPIT DE APPARITIONE S. MICHAELIS.



CAPUT PRIMUM. Regnante Childeberto rege apparet sanctus Michel in Gallia, Synagoge quondam, nunc Ecclesie patronus.


Postquam gens Francorum Christi gratia insignita longe lateque undique per prouincias superborum colla perdomuisset, Childeberto rege monarchiam totius occidue et septentrionis, necnon et meridiei partis strenue gubernante, quia omnipotens Deus non solum in omnibus gentibus, uerum etiam in omnibus mundi quem ipse fecit subiectorum spirituum partibus principatur; beatus archangelus unus ex septem in conspectu Domini semper assistentibus, qui etiam et paradisi prepositus saluatorum animas in pacis regione collocaturus legitur, post eam manifestationem  qua se in [a 1Kb] monte Gargano ad adorandum ac glorificandum quomodo et qualiter uoluit, sicut in scriptis habetur, ostendit; his, ut comprehensum est, per beatum archangelum patratis, illuminatis Christi gratia cunctis gentibus, in orientalibus Romanie partibus accipe quibus sese indiciis manifestare idem beatissimus princeps ciuium supernorum uoluerit presulem occidentalium populorum: ut qui quondam benedicto in patriarchis populo Isrelitico defensionis attribuerat opem, ipse custos existeret ac preuius uocatis filiis per adoptionem. Namque legitur in uisione Danielis prophete dicente eidem angelo: Nemo est adiutor meus in omnibus his, nisi Michel archangelus princeps uester . Princeps, inquit, uester, populi uidelicet Iudeorum.  Christo uero Domino in propria uenienti, atque a suis non recepto, quin potius prodito, ipso ad Patrem remeante, dum aboletur obseruatio prisce legis, constabilitur annuntiationis euangelice admirabile sacramentum, dum exeunte per omnem terram sono apostolorum, ceremonie transferuntur sacrorum per ministeria angelorum. Aiunt etenim historie ecclesiastice quod post passionem et ascensionem Domini ad celos, post diu exspectatam Isrelitarum  plenitudinem, cum appropinquaret tempus desolationis ciuitatis et templi quam Saluator sacro uenturum prenuntiauerat eloquio cum fletu humanitatis, Ecclesia apud Hierosolymam monitu Diuinitatis per cunctum orbem gentibus euangelizatura diffunditur. Cumque congregatus undique ex omnibus locis populus Paschalis festiuitatis prestolaretur diem, sacerdotibus solitas excubias obseruantibus, uoces subitas uigiles audiuit dicentes: Migremus ex his sedibus. uoces uero subito per angelos emisse, que enuntiauerunt beatorum spirituum demigrationem, angelicum ministerium insinuarunt ad Ecclesiam gentium transferendum. Ex quibus patenter insinuatur quod beatus Michel archangelus ministerium quod exercuerat in Dei quondam populum,  eumdem sortitus sit apud gentium electionem. Hec ita esse deuotio credit fidelium propter ostensionem signorum. Notum enim se fieri uoluit mortalibus etatis nostre temporibus, quo se humanum genus in electorum spirituum societate cognosceret deuocatum. Denique aduertendum est quo mysterio locum mortalibus preuiderit in partibus occiduis, ubi ex omni orbe confluit ueneranter angelicum imprecatura subsidium religiosa multitudo fidelium.



CAPUT II. De situ loci.

Hic igitur locus [b 1Kb] Tumba uocitatur ab incolis, ideo quod in morem tumuli quasi ab arenis emergens in altum, in spatio ducentorum cubitorum porrigitur, Oceano undique mari cinctus locus, angustum admirabilis  insule prebet spatium inter ostia situs, ubi immergunt se mari flumina Segia [Al., Sei; uulgo Sée], necnon et Senuna ; prebens quoque habitantibus hinc inde non breue nimium spatium. Longitudine uero ac latitudine a radice qua prominet non multum distat  ab eo opere quo saluatum, imo seruatum est humani generis incrementum . Qui ab Abrincatensi urbe  sex distans millibus, occasum prospectans, Abrincatensem pagum dirimit a Britannia. Nulla ibi exerceri ualet actio mundalis; his solis congruus exstat locus, qui Christum sedule uenerari disponunt: et hos suscipit, quos ad ethera ardens uirtutum amor euehit. Copia tanta piscium ibidem reperitur, que plerumque fluminum marisque infusione congeritur.  Procul uero cernentibus nichil aliud fore quam spatiosa quedam, imo speciosa turris uidetur. Sed et mare recessu suo deuotis populis bis inde desideratum iter prebet beati petentibus limina archangeli Michelis, qui primum locus, sicut a ueracibus cognoscere potuimus narratoribus, opacissima silua claudebatur longe [c 1Kb] ab Oceani  estu millibus distans sex, altissima prebens latibula ferarum. Et quia secretiora celi per contemplationem subtilitatis  rimari uolentibus gratissima esse solent remotiora eremi loca, inibi olim inhabitasse comperimus monachos, ubi etiam usque nunc due exstant ecclesie [a 1Kb] priscorum manu constructe. Nam ipsi monachi ibidem Domino seruientes dispensatione cuncta regentis Dei sustentabantur, presbytero quodam de uilla que dicitur Asteriacus  taliter eis ferente auxilio. Nam ut illis sine quo humana non potest exigi uita, deerat uictus, fumo signifero discurrente altaque celi petente, onerabat asellum dapibus dilectione uera farcitis: sicque duce inuisibili preuio, per loca ibat inuia, ac redibat ferens Domini iussa illisque necessaria. Sed quia hic locus Dei nutu futuro parabatur miraculo sanctique sui archangeli uenerationi, mare quod longe distabat  paulatim assurgens, omnem silue magnitudinem sua uirtute complanauit, et in arene sue formam cuncta redegit, prebens iter populo terre ut enarrentur mirabilia Dei. Iam uero ad illud ueniendum est, qualiter idem beatorum princeps spirituum angelica reuelatione dedicauerit predictum locum.



CAPUT III. De constructione loci per angelicam reuelationem.

Quodam tempore cum religiosissimus et Deo amabilis prefate urbis [b 1Kb] antistes Autbertus nomine sopori sese dedisset, admonitus est angelica reuelatione, ut in iam dicti summitate loci sancti construeret in honore archangeli edem: ut cuius celebrabatur ueneranda commemoratio in monte Gargano, non minori tripudio celebraretur in pelago. At  sacerdos dum reuoluit illud apostoli, Probate spiritus si ex Deo sunt , iterata est admonitus uisione, quo perficeret quod iubebatur. Et quia spiritus prophetarum non semper est prophetis subiectus, distulit adhuc presul constructionem, sed adhibuit intercessionem, quatenus istiusmodi negotium Domini nostri Iesu Christi simulque beatissimi archangeli agnoscere ualeret deliberationem. Contigit per idem tempus ut taurum cuiusdam, quem furtim quidam instinctu prauitatis subtraxerat, in eiusdem deponeret saxi cacumen, ut dum is qui amiserat iuuencum, reperiendi amitteret spem, turpe latrunculus lucrum efficeret ex eodem. Interea tertia admonitione uenerandus pulsatur episcopus austerius [c 1Kb] , ut qui non acquieuerat bis admonitus, locum adiret celerius,  a quo tamen se sciret egrediendum nullatenus, priusquam perficeret quod fuerat iussus. Ad cuius fidei confirmationem monstratur etiam ibidem usque in presens petra quasi digito hominis inscripta, super quam memoratus episcopus resedit, quousque opus ad finem adduxit. Percunctanti igitur episcopo qui edificationi congruus posset uideri locus, angelica in hunc modum est responsione dictatum, ut loco eo edificaretur edes, quo inerat taurus absconditus  et religatus. Cumque de loci requireret amplitudine uel quantitate, eisdem cognouit responsis edificationi eum debere statuere modum, quem uideret iuuencum in circuitu protriuisse. Post hec iussum est ut suo prereptus domino restitueretur taurus. uenerabilis ergo episcopus, de uisione certissimus, cum hymnis et laudibus predictum locum ingressus, exercere imperatum opus aggressus est: congregataque rusticorum maxima multitudine locum purgauit, atque in spatium complanauit: in cuius medio due preeminebant rupes, quas operantium multorum mouere non poterant manus, nec a suo diuellere statu. Qui cum diu hererent, nec omnino quid facerent inuenirent, nocte insecuta uisio apparuit cuidam homini nomine Baino in uilla que  dicitur Icius , qui duodecim filiis ampliatus magnam inter suos tenebat dignitatis gloriam. Hic ergo per uisum monitus ut cum laborantibus et ipse labori insisteret, festinus ad locum cum filiis uenit, impleturus quod fuerat iussus. Quo cum peruenisset, fretus auxilio sancti Michelis archangeli, quod humana non poterat uirtus, mirum in modum tam facile molem tante magnitudinis remouit [d 1Kb] , ut nullum pondus inibi esse uideretur. At omnes in commune laudantes Deum sanctumque archangelum Michelem, cepto attentius insistebant operi. Cumque iam dictus episcopus de magnitudine construende fabrice adhuc dubius cogitaret, nocte media, sicuti quondam Gedeoni in signum uictorie, ros iacuit super uerticem montis; ubi autem fundamenta locanda  erant, siccitas fuit, dictumque est episcopo: uade, et sicut signatum uideris, fundamenta iace. Qui statim omnipotenti Deo gratias agens, sanctique implorans archangeli Michelis auxilium, exsurgens gaudens et letus opus illud aggressus est.

Exstruxit itaque fabricam non culmine sublimitatis celsam, sed in modum crypte rotundam, centum  hominum capacem, illius in monte Gargani uolens exequare formam, in modum prerupti silicis angelico apparatu facta terrigenis ad laudem et gloriam Dei habitatione: manifeste docens semper in celestibus diuini muneris opem esse poscendam, altoque contemplationis intuitu penetrare etheris astra, non terrenis limosisque paludibus rotantia hominum ponere corda. Quod cum post non  multum tempus esset opem ferente Deo edificatum, uiro Dei Autberto episcopo manente anxio, proinde quia cernebat sibi deesse sancti archangeli pignora, beatus eumdem sacerdotem Michel admonuit, uti fratres celerrime usque ad locum quo memoria uenerabiliter colitur sanctissimi archangeli, dirigeret in Gargano, et eam quam angelo patrocinante referrent benedictionem , cum summa exciperet gratulatione.



CAPUT Iu. Qualiter a Gargano sit sanctum delatum pignus.


Interea missi nuntii adeunt locum: qui benignissime ab abbate loci illius suscepti uestibusque mutati, ac tanti itineris fatigatione subleuati, cuncta que sue contigerant regioni, simulque ad quod uenerant pandunt. Que uerba cum ipsius loci [a 1Kb] abbas suo retulisset antistiti, uberrimas omnipotenti Deo laudes uterque retulit, qui pro lapsis nature fragilitate terrigenis assistentium sibi ministrorum dignatur prebere suffragium. Hinc cum qua decebat ueneratione sumptis a loco pignoribus, quo beatus archangelus sui memoriam fidelibus commendauerat, partem scilicet rubei pallioli quod ipse memorandus archangelus in monte Gargano supra altare quod ipse manu sua construxerat, posuit, et partem scilicet marmoris supra quod stetit, cuius ibidem usque nunc superexstant  in eodem uestigia, iam dictis fratribus usque ad sacrum locum referenda contradidit, conditione interposita, uidelicet ut quos una angelice reuelationis sociauerat causa, una quoque eternaliter necteret connexio caritatis.



CAPUT u. De aduentu reliquiarum [Al., De exceptione angelici patrocinii.]

Summi interea nuntii repedantes, post multa itineris spatia, ad locum quo digressi fuerant, ipso die quo fabrica completa est in monte iam dicto in occiduis partibus, quasi nouum ingressi sunt orbem, quem primum ueprium densitate reliquerant plenum. Quo dum appropinquant, sacerdos Domini Autbertus occurrens cum multis laudibus, cum canticis  spiritalibus, cum ineffabili gaudio omnium in sacro monte angelica mortalibus deuehit profutura presidia. Dici uero non potest quantum in aduentu  angeli circumiacentes prouincie gauise sunt letitia et gaudio: quippe quia sibi diuinitus prouidebant inestimabile supernum tribui donum, in hoc quod beatum Michelem archangelum celestis militie principem merebantur obtinere signiferum; cognoscentes etiam signa et mirabilia que Dominus per ministrum suum operatur mortalibus, ita ut per huius itineris spatia duodecim ceci illuminati, pluresque diuersis infirmitatibus acti pristine sunt redditi sanitati. Et quod his addendum est, mulier quedam orbata luminibus, de uilla que dicitur Asteriacus, dum prosequitur pretiosissima munera  summi archangeli Michelis, mox ut attigit planitiem arene maris [b 1Kb] diuinitus factum recepit uisum, admirans se de tenebris subito in lucem  mutatam. Sed et usque hodie per summum ministrum suum hec eadem Dominus quotidie ad laudem et gloriam nominis sui in eo loco operari non desinit.

Igitur eo die, quod est XuII Kalend. Nouembris, ueneranda completa templi dedicatione [c 1Kb] , uir Domini Autbertus postquam sagaciter omnia sub ordine disposuit, officia quoque seruientium clericorum [d 1Kb] constituit, deputans hos inibi sub numero consistere duodecim, qui legitimis obseruationibus perpetualiter in beatissimi Michelis archangeli persisterent famulatu, quamuis non eiusdem numeri in eodem loco a successoribus beati uiri sint clerici constituti. Simul etiam de episcopio suo eidem loco a seruientibus uillas contradidit, uidelicet iam dictam uillam Icium  et Genitium .



CAPUT uI. De obtenta aqua per angelicam reuelationem.


Interea idem presul cuncta peruidens congruo patrata ordine, hoc unum quod poterat ualde uideri difficile, a sancto censuit expetendum archangelo, aque scilicet elementum, sine quo constare nequit uita mortalium. Super hoc ergo Domini nostri Iesu Christi simulque sancti archangeli dum expetit simul cum grege sibi commisso auxilium, ut qui quondam produxerat sitienti populo de petra poculum, ipse a seruis suis amouere dignaretur aque penuriam; tandem angelica ostensione locum didicit, ubi in prerupto silice dum concauum foramen exciditur, mirum in modum aquarum mox abundantia reperitur, que possit habitantibus competentem prebere usum. Eadem uero aqua profluens quod sit haustu  salubris, multis est ostensum modis. Celerem namque fert febricitantibus opem, quoties desiderium prouenerit sumendi [e 1Kb] .



CAPUT uII. De miraculis in eodem loco patratis.

Apud beati uero basilicam archangeli, ipso opitulante uirtutes efficiuntur innumere: illuminantur namque ibidem ceci, gressum recipiunt claudi, merentur auditum surdi, fugantur ex obsessis corporibus spiritus immundi, Domino Deo nostro prebente auxilium per ministerium angelorum. Autbertus autem presul uenerabilis quia memoratum locum sub honore sanctissimi dedicauerat archangeli Michelis: alias uero que nunc uidentur in undenarium creuisse numerum,  crescente deuotione et amore, fidelium exstruxit manus, ubi diuina prestantur beneficia, adiuuante Domino nostro Iesu Christo.





uII. GESTA DOMNI DAGOBERTI REGIS FRANCORUM, FILII CLOTARII II. Scripta a monacho cenobii sancti Dionysii, anonymo quidem, sed contemporaneo.




CAP. PRIMUM.---De Clotario patre Dagoberti.


Quartus ab Clodoueo, qui primus regum Francorum ad cultum Dei, docente beato Remigio Rhemensi  episcopo, conuersus est, Clotarius, filius Chilperici, regnum sortitus est. Qui elaborata a maioribus dignitate potitus, cum et plurima strenue gesserit, tum precipue illud memorabile sue potentie posteris reliquit indicium, quo rebellantibus aduersum se Saxonibus, ita eos armis perdomuit, ut omnes uirilis sexus eiusdem terre incolas, qui gladii quem tum forte gerebat longitudinem excesserint, peremerit. Quippe ut iunioribus tumoris ausum recordatio illius uitalis seu mortiferi gladii amputaret. Tanta tum Francorum potentia, tanta regum animositas erat. Quomodo autem aut qualiter hoc peregerit, in subsequentibus suo ordine plenius intimabitur. Fuit nempe idem rex Clotarius patientie deditus, litteris eruditus, timens Deum, ecclesiarum et sacerdotum  magnus ditator, pauperibus eleemosynam tribuens, benignum se omnibus et pietate plenum ostendens, belligerator insignis, uenationibus ferarum nimium assidue utens.



CAP. II.---De infantia Dagoberti.

Huic fuit filius nomine Dagobertus, quem ex Bertedrude regina susceperat, qui patri succederet et industria dignus, et uiribus. Hic denique in annis puerilibus positus, traditus est a genitore uenerabili ac sanctissimo Arnulfo Metensium urbis episcopo, ut eum secundum suam sapientiam enutriret, eique tramitem Christiane religionis ostenderet, atque ei custos et baiulus esset. Cum autem adolescentie etatem, ut genti Francorum moris est, uenationibus exerceret, agere ceruum quadam die instituit. Qui  facile repertus, oblatrantibus atque certatim insequentibus canum agminibus, ea pernicitate qua illud animal fertur, siluas montesque, et si qua occurrere flumina, transcurrens, canum industriam effugere conabatur. Tandem ergo uictus ad uicum qui Catulliacus dicitur, se contulit. Hic ab urbe que Lutetia siue Parisius uocatur, quinque ferme millibus abest. Siquidem in ea urbe reges Francorum maxime sceptra tractare consueuerant.



CAP. III.---De beato Dionysio martyre, et sociis eius, et ecclesia quam beata Genouefa super ipsos construxerat.

In eo sane uico temporibus Domitiani, qui secundus ab Nerone in Christianos arma corripuit, primum  memorate urbis episcopum beatissimum Dionysium, cumque eo Rusticum et Eleutherium, quorum alter presbyter, alter diaconus erat, pro Christi  nomine in prospectu ipsius ciuitatis interemptos quedam materfamilias uocabulo Catulla, a qua et uico deductum nomen dicunt, quia palam non audebat, clam sepulture mandauit. Signauit tamen loculum, ut rei geste iunioribus constaret notitia. Sic incomparabilis thesaurus diu latuit, nec preter famam locus ille quidquam habebat conspicuum. Et quamuis quedam inibi ab anterioribus regibus propter assidua que ibidem agebantur miracula collata fuissent, tamen quia locus ipse eo tempore sub potestate Parisiaci antistitis constitutus erat, et cui uellet clericorum eum iure beneficii tradebat: illeque cui concedebatur non honestatem loci, sed terrenum lucrum, quemadmodum in quibusdam locis hodieque cernitur, sibi inde in proprios usus accumulari  uidebatur: ob hoc, ut diximus, locus ille nimium negligebatur. uilis quippe tantum edicula, quam, ut ferebatur, beata Genouefa super sanctos martyres deuote construxerat, tantorum martyrum corpora non ambiebat, quoad, sicut in processu expediam, profuturum orbi eorum nomen enituit; et procurante Deo, ad singularem excellentiam locus, qui tam magnis, tam certis, tam denique antiquis illustrabatur, quamuis occulte, patronis, prouectus est.



CAP. Iu.---De ceruo, qui insequente Dagoberto in edem martyrum fecit confugium.

Sed ut ad propositum redeam, ceruus diu huc illucque per uicum oberrans, edem beatorum martyrum  ingreditur, seque ibi componit. Instabant canes, et licet idem eis quod et ceruo pateret ostium, et qui eos abigeret nemo uisibilium custodum adesset, attamen sancti martyres suum domicilium non patiebantur immundorum uiolari ingressu. uideres hinc ceruum tutum reperisse perfugium, inde canes eius presentiam latratibus indicare, seque ab introitu edis diuina uirtute arceri. Dagobertus citato cursu peruenit, rem spectaculo dignam admiratur: stupet, amplectitur. Finitimos tum rumor iste uulgo sollicitat, et cum maxime Dagobertum, tum etiam eos ad amorem et uenerationem sanctorum instigat. Et ut uere fatear, ut ex gestis postmodum claruit, nullus Dagoberto locus aut dulcior, aut iucundior fuit.



CAP. u.---De morte matris Dagoberti.


Igitur anno 36 regni Clotarii, Bertedrudis regina mater Dagoberti moritur, quam unico amore Clotarius dilexerat, et omnes duces bonitatem eius probantes uehementer amauerant. Post cuius obitum Clotarius rex aliam accepit uxorem nomine Sichildem, de qua habuit filium nomine Hairbertum.



CAP. uI.---De Sadregiselo duce, quomodo eum Dagobertus dehonestauerit.

Itaque Dagobertus sic probitate ut etate in dies crescebat, spemque futuri regis optimam subinde indiciis operum ingerebat. Et pater Clotarius quemdam, ut putabat, spectate fidei Sadregisilum rebus sub se tractandis prefecerat, Aquitanie ducatu specialiter ei commisso. Hic tanto dignitatis fastu elatus,  regis filium Dagobertum partim collate potestatis superbia, partim spe regni laborans, non equo animo prosperius agere ferebat. Nec quid moliretur simulato saltem amore obtegere diu ualuit. Sed quia metu patris manifestus non poterat, occultum se ei inimicum crebro contemptu aperuit. Excusatio sane iuuenilis erat etatis, ne rudis adhuc animus tumorem ex subiectione principum contraheret, ne dominatione immature adepta fastigia impubem ab exercitationis studio reuocarent. Fit igitur ad Dagobertum tam inuidiosa relatio. Et quamuis sua ipse industria id iam deprehendisset, aliorum sententia in rem plenius inducitur. uerum, quia eum in ordinem redigere non sufficeret, duxit latius opportunitatem opperiri, qua et causam efficacius exploraret, et in emulum  quod meruisset tentaret. Clotarius igitur quadam die uenatum iit, longiusque forte recessit. Contigit autem et Dagobertum, et memoratum ducem domi resedisse. Tum Dagobertus exoptabilem oblatam sibi nactus occasionem, ducem ad se euocat, iubetque secum prandere. Ille nichil minus quam quod futurum erat cogitans, remissius habere, et futuro, imo iam domino, debitum honorem non exhibere; terque ab eo porrecta sibi pocula, dignus in quem prioris contumacie uindicta recideret, non sicut a domino, sed uelut a socio infauste oblata presumit. Deinde Dagobertus, ut patri infidelis, ut sibi emulus, utque sociis inuisus foret, orsus est exponere; non oportere seruiles quidem molestias diu differri, et ne in immensum tumorem tanti fastus procederent, suas  iniurias non ulcisci. Flagellis ergo eum affici imperat. Post uero barbe rasione  deturpat. Sic ex improuiso, qui secundarum rerum successu futurum se regem auspicabatur, quam longe ab illa dignitate abesset admonitus intellexit.



CAP. uII.---Quomodo Sadregiselus dehonestatus Clotario se obtulit, et quomodo Dagobertus in edem predictam martyrum confugium fecit.

Reuertenti igitur Clotario his contumeliis dehonestatus Sadregiselus se offert, et quid preterea, que palam erat passus, uel a quo fuerat, illacrymans indicat. Rex itaque ducis sui motus iniuriis, filioque multa furibunde interminans, accersiri eum a se ubet. Quo precognito, Dagobertus, quia resistere  nec fas nec possibile erat, in eo se illi obmiti posse iuste credidit, si in edem prefatam beatorum martyrum iram patris inclinans concederet. Iniit itaque tutissimam fugam, et quo se insequente ceruum uiderat, ipse quoque patre persequente se confert. Persuasum sibi hoc facto demonstrans, ut qui canes ab ingressu sue edis remouerant, se quoque a regis insectatione protegere possent. Nec spem euentus elusit.



CAP. uIII.---Quomodo Clotarius missos, qui eum inde abstraherent, miserit.

Quippe Clotarius, ut eum sanctorum tutelam expetisse audiuit, adhuc in maiorem tollitur iram, mittitque satellites qui inde eum abductum sibi ocissime presentarent. Maturabant illi quod fuerat  iussum implere. Cumque ad sanctum locum tendentes non plus uno milliario abessent, ultra aspirare uiam tendentes diuino nutu prohibentur. Redeunt ad dominum, et quid passi fuerant pandunt. Quorum fidei derogans, quippe qui suo imperio amorem filii pretulissent, delegit alios qui quod hi neglexerant sagaciter implerent. Rursum illi similia patiuntur, et regressi eamdem rem iterato ingeminant. Sed nec sic animositas regis deferbuit, et quod per ministros nequiuerat, per se implere contendit.



CAP. IX.---Quomodo Dagoberto in somnis martyres apparuerunt.

Interea dum hec aguntur, Dagobertum martyribus humili corde prostratum somnus repente corripit. Eique prono ita coniacenti astant tres uiri, et  corporum lineamentis, et uestium nitore conspicui. Cumque in eos stupefactus intenderet, unus eorum, qui socios prestare ueneranda canicie et auctoritate uidebatur, sic eum affatus est: Scias, o iuuenis, nos esse, quos pro Christo passos fama asseuerante audisti, Dionysium, Rusticum et Eleutherium, et nostra hic corpora tegi. Sed quia famam nostram sepulture quam uides et domus huius uilitas obscurauit: si memoriam nostri te ornatum ire promittis, hac te possumus quam pateris liberare angustia, et in cunctis auxiliante Deo prestare suffragium. Et ne putes somnii te illusum phantasia, accipe signum ueritate subnixum. Egesta humo, qua monumenta nostra teguntur, quem quod sepulcrum contineat, littere in singulis expresse docebunt. Illico expergefactus  nomina que audierat describit, et ex martyrum alloquio ingenti exsultatione tripudians, uoto se, quod postea studiosissime reddidit, obligat.



CAP. X.---Quomodo Clotarius per semetipsum exinde abstrahere uoluerit, et minime potuerit.

Post hec Clotarius filium, ut pretuli, a sanctorum memoria per se auellere cupiens, comitantibus plurimis appropinquabat. Sed quia non minus in reges quam in alios homines diuina quod uult exercet potentia, qui inertes alios arguerat, fit ipse iners; ut manifeste intelligeret, quamuis ipse esset potens, potentioribus concedendum. Quippe martyres fugitiuum tuebantur, et e contra hostes longe a suis penetralibus arcebant.



CAP. XI.---Quomodo Clotarius filio culpam ignouerit, et eumdem locum uenerabiliter honorauerit.


uictus ergo Clotarius, et rei magnitudine stupefactus, ponit furorem, filioque redit in patrem: ignoscit culpam, de securitate pollicetur. Ita demum abeundi copia concessa, edi beatorum martyrum succedit, eosque patronos humili prece asciscit, quorum expertus fuerat manifestum uirtutis indicium. Utque quam probata sibi eorum merita essent agnouit, plurimum auri et argenti ad exornandas eorum memorias obtulit, et ad exaltandam loci magnificentiam numerosa et optima predia dedit.



CAP. XII.---Quomodo Clotarius Dagobertum consortem regni fecerit.

Anno uero 39 regni sui Clotarius Dagobertum  filium suum consortem regni facit, eumque super Austrasios regem statuit, retinens sibi quod Ardenna et uosagus uersus Neustriam et Burgundiam excludebant.



CAP. XIII.---Quomodo Dagobertus Gomatrudem in coniugium acceperit, et qualiter inter ipsum et patrem orta contentio fuerit.

Igitur anno 42 regni Clotarii Dagobertus cultu regio ex iussu patris honeste cum ducibus Clippiaco procul [prope] Parisius uenit. Ibique germanam Sichildis regine nomine Gomatrudem in coniugium accepit. Transactis itaque nuptiis, die tertia inter Clotarium et filium eius Dagobertum grauis orta fuit intentio. Petebatque Dagobertus ut cuncta que ad regnum Austrasiorum pertinebant sue ditioni reciperet.  Sed Clotarius uehementer denegabat, eidem ex hoc nichil uolens concedere. Electis igitur ab his duobus regibus duodecim Francis, ut eorum disceptatione hec finiretur intentio, inter quos et domnus Arnulfus pontifex Metensis cum reliquis episcopis eligitur, ut benignissime, sicut sua erat sanctitas, inter patrem et filium pro pacis loqueretur concordia: tandem a pontificibus uel sapientissimis uiris proceribus pater pacificatur cum filio. Reddensque ei solidatum, quod aspiciebat ad regnum Austrasiorum, hoc tantum exinde quod citra Ligerim uel Prouincie partibus situm erat, sue ditioni retinuit.



CAP. XIu.---Quomodo Dagobertus a patre in Austria directus contra Bertoaldum pugnauerit, et qualiter Clotarius ei in auxilium ueniens ipsum Bertoaldum interfecerit.


Dagobertus itaque pulcherrimus iuuenis, efficax atque strenuus, in omnibus solerter ingeniis probatissimus, cum Pippino duce in Hoste [Leg. uid. Austria] regnaturus a patre dirigitur. Austrasii uero Franci superiores congregati in unum, Dagobertum super se regem statuunt. In illis quoque diebus, Saxones nimium rebelles cum Bertoaldo duce commouerunt exercitum gentium plurimarum contra Dagobertum regem Austrasiorum. Dagobertus uero et ipse collecto hoste plurimo Rhenum transit, contra Saxones ad pugnam exire non dubitat. Illisque ualde pugnantibus, Dagobertus super galea capitis sui percussus est, atque abscissa particula de capite cum capillis ad terram decidit. Adtira autem armiger eius a retro  stans collegit eam. At ille lesum cernens exercitum suum, dixit ad ipsum iuuenem: Perge uelociter festinus deferens crines capitis mei; nuntia patri meo, quatenus ueniens succurrat nobis antequam cunctus corruat exercitus. Qui statim cursum arripiens Rhenum transiit, atque in Ardennam siluam, eo quod rex Clotarius eo tempore inibi moraretur, Longolarium usque peruenit. Cumque nuntiasset ea que contigerant, et deferens regi abscisam particulam de capite filii adpresentasset, rex nimio dolore commotus cum strepitu tubarum et exercitu Francorum illico de nocte consurgens, uelociter Rhenum transiit, atque in auxilium filii sui celerrime peruenit. Cumque simul coniuncti in unum hilari corde manibus iucundissime plauderent, supra Wisera  fluuium tendentes fixere tentoria. Bertoaldus uero dux Saxonum ex alia parte ripe fluminis stans, paratus ut ad pugnam procederet, audiens tumultum Francorum interrogabat quid hoc esset. At illi responderunt, dicentes: Dominus Clotarius rex aduenit, et ob hoc letantur Franci. Quibus respondit cum cachinno dicens: Formidantes uos nimium, mentimini delirantes. Clotarium enim, quem uobiscum habere dicitis, nos mortuum esse auditum habemus. Rex autem super ripam fluminis stans, galea induto capite, crinesque cum canicie uariata obuolutos habens, et hec audiens, galeam celerrime a suo capite deposuit. Cum nudatum a galea apparuisset caput regis, agnouit eum Bertoaldus regem esse, et irridens  ait: Tu hic eras, bale iumentum? Rex uero hec audiens, ualde indignatus, et hoc conuicium grauiter ferens, Wisera fluuium impatienter ingressus, cum equo uelocissimo transnatauit, atque ferus ut erat corde || Bertoaldum persequebatur, Francorumque exercitus sequentes regem, natando uix fluuium cum Dagoberto transibant per gurgites immensos. Rex itaque Clotarius persecutus Bertoaldum, certabat ualde cum eo. Dixitque ei Bertoaldus: O rex, recede a me, ne forte interficiam te. Qui si preualueris aduersum me, ita omnes homines dicent, quod seruum tuum Bertoaldum gentilem interemeris; si autem ego interfecero te, tunc rumor magnus in cunctis gentibus audietur, quod fortissimus rex Francorum a seruo sit interfectus. Rex uero nequaquam acquieuit  dictis eius, sed fremens ira, magis magisque insurgebat super eum. Equites itaque a longe sequentes regem, clamabant dicentes: Confortare contra aduersarium tuum, domine rex. Erantque manus regis ualde graues. Erat enim rex loricatus, et aqua sinum eius dum transnataret fluuium replens indumenta omnia nimium aggrauauerat. Sed diu multumque decertantes, tandem insurgens rex super Bertoaldum, interfecit eum. Tollensque caput eius in conto, reuersus est ad Francos. Illique lugentes  uiso eo gauisi sunt gaudio magno. Rex uero totam terram Saxonum deuastans, et omnem populum interficiens, non ibidem maiorem hominem uiuentem reliquit, quam longitudo gladii sui, quem spatam uocant, habere uidebatur. Hoc  itaque signum in regionem illam statuit, scilicet ut posteri discerent quanta Saxonum perfidia exstiterit, et quanta Francorum polleret potentia, quantaque regum prouocata preualeret animositas.



CAP. Xu.---De morte Clotarii regis, et qualiter ei Dagobertus in regnum successit.

Anno igitur 45 regni sui Clotarius magnus rex moritur, et suburbano Parisius in Ecclesia sancti uincentii sepelitur. Dagobertus ergo audiens genitorem suum defunctum, uniuersis principibus quibus imperabat in Austria, iubet exercitum promouere, missosque in Burgundiam et Neustriam dirigit, ut regni ei regimen indubitanter deberent statuere. Cumque Rhemis peruenisset, suggestio peraccedens, omnes pontifices et duces de regno Burgundie inibi  se tradidisse noscuntur. Sed et Neustrasii pontifices et proceres, plurimaque pars regni, Dagobertum nisi sunt expetisse.



CAP. XuI.---De Hairberto fratre Dagoberti, et qualiter ei Dagobertus partem regni concesserit.

Hairbertus autem frater eius nitebatur si posset regnum assumere. Sed illius uoluntas pro simplicitate parum sortitur effectum. Brunulfus uero, qui frater fuerat Sichildis regine, uolens nepotem suum Hairbertum stabilire in regnum, aduersus Dagobertum muscipulare ceperat. Sed huius rei uicissitudinem postea probauit euentus. Cumque regnum Clotarii, tam Neptricum quam Burgundia, a Dagoberto fuisset occupatum, captis thesauris et sue ditioni redactis, tandem misericordia et pietate motus, consilio  sapienti usus, citra Ligerim et limitem quod tenditur partibus Wasconie, seu et montes Pyreneos, pagos et ciuitates, quod fratri suo Hairberto ad trans agendum, et ad instar priuato habitu conuiuendum posset sufficere, placuit concessisse. Pagum scilicet Tolosanum, Caturcinum, Agennensem, Petrogoricum, et Sanctonicum, uel quod ab his uersus Pyreneos montes excluditur, hoc tantum Hairberto fratri suo regendum concessit: quod et per pactionis uinculum firmauit, ut amplius Hairbertus nullo tempore aduersus Dagobertum de regno patris repetere presumeret. Hairbertus uero, sedem Tolosanam eligens, regnabat in partibus prouincie Aquitanie. Qui post annos tres cum regnare cepisset, totam Wasconiam cum exercitu superans  sue ditioni redegit, et aliquantulum regni sui spatium largiorem fecit.



CAP. XuII.---Quomodo Dagobertus rex sanctorum martyrum Dionysii sociorumque eius corpora requisierit, atque ecclesiam ornauerit, et de absida infra quam requiescunt, qualiter eam desuper ex argento cooperuerit.

Dagobertus denique Deo annuente regnum paternum retinens, inter alia que laudabiliter gessit, memor uoti iam dicti, accessit ad supra memoratum locum; et sicut in somnis premonitus fuerat, sanctorum martyrum Dionysii, Rustici et Eleutherii corpora requirens, digesta eorum in sarcophagis nomina reperit, que et in alium eiusdem uici locum summa cum ueneratione X Kal. Maias transtulit, eorumque  memorias auro puro et purissimis gemmis exornauit. Et quamuis ecclesiam, quam ipse a fundamine construxerat, intrinsecus miro decore fabricauerit, foris quoque desuper absidiam illam, infra quam ueneranda martyrum corpora tumulauerat, ut plenius deuoti animi expleret desiderium, ex argento purissimo mirifice cooperuit.



CAP.---XuIII. Quomodo de teloneo ex Massilia centum solidos in luminaribus ipsius ecclesie annuatim concesserit.

Nam et de proprio teloneo, quod ei annis singulis ex Massilia soluebatur, centum solidos in luminaribus eiusdem ecclesie eo tenore concessit, ut oleum exinde actores regii, secundum quod ordo cataboli esset, quasi ad opus regis studiose emerent, et sic  demum missis ipsius loci annuatim traderent. Preceptumque exinde taliter firmare studuit, ut tam in ipsa Massilia, quam ualencia, Fossas et Lugdunum, uel quocunque per reliqua loca transitus erat, omne teloneum de sex plaustris, quibus hoc uidebatur deferri, usquequo ad ipsam basilicam peraccederent, omnimodis esset indultum.



CAP. XIX.---De gazophylacio quod ante cornua altaris ipsius ecclesie fieri iussit, et annuatim inibi centum solidos solui precepit.

Gazophylacium quoque ante cornu altaris eiusdem ecclesie ex argento fieri iussit, ut introducta ab offerentibus alimonia per manum sacerdotis ipsa pauperibus erogaretur substantia, quatenus iuxta illud euangelicum huiuscemodi eleemosyna fieret abscondita; et omnipotens Dominus, qui occulta omnia  conspicit, centuplicata in eterna retributione unicuique restitueret. In quo etiam centum solidos annua illatione idem rex pro eterna recompensatione intromitti de Kalendis in Kalendas Septembris destinauit, indeque tale preceptum edidit, ut deinceps tam ipse quam filii sui, uel qui postmodum reges Francorum succederent, recurso anni circulo prefinitum solidorum numerum ex erario publico inibi inferre tempore inlibato non obmitterent. Ipsi autem centum solidi non alibi, nisi in omnibus distribuerentur pauperibus, nullusque hoc presumeret abstrahere, sed quandiu regnum consisteret a regibus succedentibus suo tempore in predicto gazophylacio inferrentur, ut de ipsa collatione, et quod Dominus  ab aliis hominibus ibidem uoluisset adhuc augeri, pauperes et peregrini exinde ualerent per inconuulsa tempora recreari.



CAP. XX.---De cruce aurea quam idem rex inibi fieri iussit.

Crucem etiam magnam, que retro altare aureum poneretur, ex auro puro et pretiosissimis gemmis insigni opere ac munitissima artis subtilitate fabricari iussit, quam beatus Eligius, eo quod illo in tempore summus aurifex ipse in regno haberetur, cum et alia que ad ipsius basilice ornatum pertinebant, strenue prepararet, eleganti subtilitatis ingenio, sanctitate opitulante mirifice exornauit. Nempe moderniores aurifices asseuerare solent quod ad presens uix aliquis sit relictus qui, quamuis peritissimus  in aliis exstet operibus, huiuscemodi tamen gemmarii et inclusoris subtilitate ualeat per multa annorum curricula, eo quod de usu recesserit, ad liquidum experientiam consequi. Nam et per totam ecclesiam auro textas uestes, margaritarum uarietatibus multipliciter exornatas, in parietibus et columnis atque arcubus suspendi deuotissime iussit: quatenus aliarum ecclesiarum ornamentis precellere uideretur, et omnimodis incomparabili nitore uernans, omni terrena pulchritudine compta atque inestimabili decore irradiata splendesceret. Utque diuina laus perpetuo a Dei cultoribus ibidem ageretur, plurima et ingentia predia addidit.



CAP. XXI.---De ingressu ipsius in Burgundiam et timore procerum et gaudio pauperum, seu morte Brunulfi.


Igitur cum iam anno 7 in maximam partem paterni regni, ut supra memini, regnaret, plurimorum comitatu uallatus Burgundias ingreditur. Tantum autem timorem pontificibus et proceribus in regno Burgundie consistentibus, seu et ceteris ducibus, aduentus ipsius incusserat, ut cunctis esset admirandus. Pauperibus namque iustitiam querentibus gaudium uehementer irrogauerat. Cumque Lingonis ciuitatem uenisset, tantam uniuersis sibi subditis, tam sublimibus quam pauperibus, iudicabat iustitiam, ut crederetur omnino fuisse Deo placabilis. Apud quem nullum intercedebat premium, nec personarum acceptio, sed sola dominabatur iustitia quam diligebat Altissimus. Deinde Diuionna, imoque  Latona residens aliquantis diebus, tantam intentionem cum uniuerso regni sui populo iustitie iudicande posuerat, ut huius benignitatis desiderio plenus, nec somnum caperet, nec cibo satiaretur: intentissime cogitans, ut omnes cum iustitia recepta de conspectu suo remearent. Eodem autem die quo ab Latona Caballonnum deliberare properat, priusquam lucesceret balneum ingreditur, ibique Brunulfum auunculum fratris sui Hairberti propter infidelitatem suam interfici iussit. Qui ab Amalgario et Arneberto ducibus et Willibado patricio interfectus est.



CAP. XXII.---Quomodo Gomatrudem reliquerit et Nanthildem in coniugium duxerit.

Cumque Caballonnum iustitie amore que ceperat  perficienda ipsa intentione pergeret, post per Augustidunum Autissiodorum pergens, indeque per ciuitatem Senonas, Parisius uenit. Ibique Gomatrudem reginam Romiliaco uilla, eo quod esset sterilis, cum consilio Francorum relinquens, Nanthildem quamdam speciosissimi decoris puellam in matrimonium accipiens, reginam sublimauit. Usque ad illud tempus, ab initio quo regnare ceperat, consilio primitus beati Arnulfi Metensis urbis pontificis, et Pipini maioris domus usus, tanta prosperitate regale culmen in Austria regebat, ut a cunctis gentibus immensi honoris laudem haberet. Timorem uero tam fortem sua concusserat iudicialis potentia, ut etiam deuotione concurrerent eius se tradere ditioni; quatenus gentes etiam que circa limitem Auarorum  et Sclauorum consistunt, eum prompte expeterent, ut ille post tergum eorum iret feliciter, in tantum ut Auari et Sclaui, ceterarumque gentium nationes manu publica ipsius ditioni se subiiciendas fiducialiter sponderent. Post discessum uero beati Arnulfi, adhuc consilio Pipini maioris domus, et Chuniberti pontificis urbis Colonie utens, et ab ipsis fortiter admonitus, prosperitatis et iustitie amorem complexus uniuersarum sibi gentium subditarum, usque dum Parisii, ut supra memini, peruenisset urbem, adeo fauoribus extollebatur, ut nullus de precedentibus Francorum regibus illius laudibus fuisset precellentior. ueniensque ad ueneranda sepulcra beatorum martyrum Dionysii sociorumque eius, Dominum precabatur ut ea que ceperat ipsis  martyribus intercedentibus in eo uota perficeret. Ut autem eosdem martyres sibi plenius conciliaret, Stirpiniacum uillam in pago Wilcassino presentaliter per firmitatis sue preceptum eorum basilice tradidit.



CAP. XXIII.---Qualis idem rex Dagobertus fuerit.

Erat siquidem ipse precellentissimus princeps atque rex Dagobertus satis admodum cautus, et ingenio astutus, circa beneuolos et sibi fideles mansuetus, rebellantibus uero seu perfidis nimium uidebatur in regno terribilis. Qui optime regalia sceptra gubernans, et piis semetipsum benignissimum exhibens, ut leo tamen feruidus rebellium colla deprimens, exterarum gentium feritatem uallante fortitudine animi sepissime triumphabat. Ecclesiarum  uero et sacerdotum, atque pauperum seu peregrinorum, ditator supra modum largissimus exstiterat. Exercitiis uiritim et uenationibus assidue utens, in omni agilitate corporea strenuus atque incomparabilis erat. Nempe etsi aliqua more humano reprehensibilia circa religionem, grauatus regni pondere, ac iuuenilis inlectus etatis mobilitate, minus caute secus quam oportebat exegit, quia nemo in omnibus perfectus esse potest; credendum est tamen quod tantarum erogatio eleemosynarum, atque sanctorum oratio, quorum memorias ornare et basilicas ditare, ob redemptionem sue anime, supra omnes anteriores reges incessanter studebat, apud misericordissimum Dominum, ut hoc ei clementer indulgeret, facillime impetrari posse.



CAP. XXIu.---Quomodo Ragnetrudem stratu suo asciuerit et filium ex ea genuerit; et qualiter legationem ad Heraclium imperatorem direxerit.


Denique anno 8 regni sui, cum Austriam regio cultu circumiret, mestusque esset nimium eo quod filium, qui post eum regnaret, minime habere potuisset: quamdam puellam nomine Ragnetrudem stratu suo asciuit, de qua eo anno largiente Domino habuit filium, multis precibus atque eleemosynarum largitionibus acquisitum. Hairbertus itaque rex frater eius Aurelianis ueniens, filium eius de sancto lauacro excepit. Namque dum eumdem puerum uenerabilis uir Amandus Traiectensium urbis episcopus benediceret, eumque catechumenum faceret, finitaque oratione nemo de exercitu tante multitudinis  respondisset, Amen, aperuit Dominus os pueri, qui non amplius quam XL dies a natiuitate habebat, atque audientibus cunctis, respondit, Amen. Statimque eum regenerans sanctus pontifex sacro baptismate, impositoque nomine Sigeberto, reges et utrumque exercitum magno repleuit Dominus gaudio atque admiratione, huiusmodi signo. Igitur Ega quidam de primoribus cum ceteris Neustrasiis consilio Dagoberti erat assiduus. Eo anno legati Dagoberti regis, quos ad Heraclium imperatorem direxerat, his nominibus, Seruatus et Paternus, ad eum reuertuntur nuntiantes pacem se cum Heraclio firmasse.



CAP. XXu.---De morte Hariberti, et quomodo Dagobertus regnum et thesauros eius sue ditioni redegerit.


Cum autem esset Heraclius imperator litteris nimium eruditus, peritissimus ad ultimum astrologus efficitur. Qui cognoscens in siderum signis quod a circumcisis gentibus diuino nutu eius imperium esset uastandum, ad Dagobertum regem Francorum dirigit, petens ut omnes Iudeos regni sui secundum fidem catholicam baptizari preciperet. Rex uero Dagobertus hac occasione nactus, et Dei zelo ductus, cum consilio pontificum atque sapientium uirorum omnes Iudeos qui regenerationem sacri baptismatis suscipere noluerunt, protinus a finibus regni sui pellere iussit. Et rex quidem hoc summo peregit studio. Sed Heraclio non de Iudeis, sed de Agarenis, id est Saracenis, circumcisis gentibus, fuerat denuntiatum:  quoniam ab ipsis eius imperium postmodum noscitur esse captum atque uiolenter uastatum. Anno itaque nono regni Dagoberti, Hairbertus frater eius moritur, relinquens paruulum filium nomine Childericum, quique etiam nec post moram defunctus est. Omneque regnum Hairberti una cum Wasconia Dagobertus rex protinus sue ditioni redegit. Ad adducendos quoque thesauros Hairberti, et sibi presentandos, Barontum quemdam ducem direxit. Barontus autem graue dispendium fecisse dignoscitur, fideliter una cum thesauris furtum faciens, nimiumque exinde fraudulenter subtraxit.



CAP.---XXuI. De morte Landegiseli, qui fuerat germanus Nanthilde regine.

Eodem tempore germanus Nanthildis regine nomine Landegiselus defunctus est, atque in ecclesia  beatorum martyrum Dionysii sociorumque eius iubente rege honorifice sepultus. Regina uero deprecante ut pro sepultura sui fratris Alateum uillare, situm in pago Parisiaco, basilice predictorum martyrum delegaret, eo quod predictus Landegiselus dum uiueret per preceptum regale eamdem uillulam promeruerat, rex libentissime concedens annuit, preceptumque insuper de supradicto Alateo uillare fieri presentialiter iussit, atque propria firmitatis auctoritate subscripsit, et annuli impressione signari precepit.



CAP. XXuII.---De initio scandali inter Dagobertum regem Francorum et Samonem regem Sclauorum.

Eo igitur anno Sclaui cognomento Winidi, quorum  regnum Samo tenebat, negotiatores Francorum cum plurima multitudine interficiunt, et rebus exspoliant. Hec autem res fuit initium scandali inter Dagobertum regem Francorum et Samonem regem Sclauorum. Dirigens itaque Dagobertus Sicarium [Al., Suharium] legatarium ad Samonem, rogabat ut negotiatores quos sui interfecerant, et res eorum illicite usurpauerant, cum iustitia faceret emendare. Samo autem nolens Sicarium uidere, Sicarius ueste indutus ad instar Sclauorum, cum suis ad conspectum peruenit Samonis, atque uniuersa que sibi fuerant iniuncta eidem nuntiauit: de his et aliis contentionibus que inter partes orte fuerant, rogans ut iustitia redderetur in inuicem, eo quod Samo et populus regni sui Dagoberto regi  deberent seruitium. Samo uero respondens iam saucius dixit: Et terra quam habemus Dagoberti est, et nos sui sumus, si tamen disposuerit nobiscum amicitias conseruare. Sicarius dixit: Non est possibile ut Christiani et Dei serui cum canibus amicitias coniungere possint. Samo e contrario dixit: Si uos estis serui Dei, et nos Dei canes, dum uos assidue contra ipsum agitis, nos permissum habemus uos morsibus lacerare. Statimque eiectus est Sicarius de conspectu Samonis. Cumque hec Dagoberto regi nuntiata fuissent, illico iubet de uniuerso regno Austrasiorum contra Samonem et Winidos mouere exercitum. Igitur cum tribus turmis legionum super Winidos exercitus ingreditur. Etiam et Langobardi ad solatium Dagoberti hostiliter in  Sclauos perrexerunt. Sclaui autem his et aliis locis se e contrario reparantes, Alamannorum exercitus cum Rodoberto duce in parte qua ingressus est uictoriam obtinuit. Langobardi item cum Dagoberto uictoriam obtinuerunt, et plurimum numerum captiuorum de Sclauis Alamanni et Langobardi secum duxerunt. Rex uero terram illam deuastans, ad proprium regnum reuersus est.



CAP. XXuIII.---De contentione Auarorum et Bulgarorum, et qualiter Dagobertus Bulgares qui ad eum uenerant interfici iusserit.

Siquidem eodem anno inter Auaros cognomento Chunos et regnum Hispanie uehemens surrexit contentio, eo quod certarent inter se, cui deberetur regnum ad succedendum: altera pars ex Auaris, et  altera ex Bulgaris. Collecta itaque multitudine, cum utrique se inuicem impugnarent, tandem ab Auaris Bulgari superantur. Qui deuicti nouem millia cum uxoribus et liberis de Pannonia expulsi regem Dagobertum expetunt, petentes ut eos in terram Francorum ad manendum reciperet. Rex autem ad hiemandum eos in Baiuuariam recipere precepit, dummodo pertractaret cum Francis quid exinde faceret. Cumque dispersi per domos Baiuuariorum ad hiemandum fuissent, sapienti consilio Francorum rex Baiuuariis iubet ut Bulgares illos cum uxoribus et liberis unusquisque unumquemque in domo sua in una nocte interficeret. Quod protinus a Baiuuariis impletum est, nec quisquam ex illis remansit.



CAP. XXIX.---De morte Sisebodi regis Hispanie, et de missorio aureo quem Sisenandus Dagoberto regi promiserat.


Eodem uero anno quid partibus Hispanie uel eorum regibus contigerit, non pretermittam. Defuncto Sisebodo rege clementissimo, cui Sentila ante annum circiter successerat in regnum, cum esset Sentila nimium in suis iniquus, et omnium regni sui primatum incurreret odium, cum consilio ceterorum Sisenandus quidam ex proceribus Dagobertum regem expetiit, ut ei cum exercitu auxiliaretur, qualiter Sentilam depelleret regno. In huius uero beneficii recompensatione missorium aureum nobilissimum ex thesauris Gothorum, quem Thuresmodus rex ab Etio patricio susceperat, regi dare promittit, pensantem  auri pondera quingenta. Rex autem Dagobertus ut erat in preliis strenuus, exercitum in auxilium Sisenandi totum regni Burgundie iure prelii conuocari precepit, eidemque Abundantium et uenerandum duces instituit. Cumque in Hispania diuulgatum fuisset, exercitum Francorum ad auxiliandum sibi Sisenandum aggregari, omnis Gothorum exercitus se ditioni Sisenandi subegit. Abundantius uero et uenerandus duces Dagoberti regis una cum exercitu Tolosano tantum usque Cesaraugustam ciuitatem cum Sisenando accesserunt; ibique omnes Gothi de regno Hispanie conglobati Sisenandum sublimant in regnum. Abundantius autem et uenerandus cum exercitu Tolosano muneribus honorati reuersi sunt ad proprias sedes. Rex denique Dagobertus legationem  ad Sisenandum regem per Amalgarium ducem et uenerandum dirigit, ut missorium illum quem promiserat eidem transmitteret. Cumque a Sisenando missorius ille legatariis fuisset traditus, a Gothis per uiam tollitur, nec eum exinde abstrahere permiserunt. Postea uero discurrentes legati ducenta millia solidorum missorii ipsius pretium rex a Sisenando accepit. Fertur enim quod ipsum argentum ad opus fabrice ecclesie sancti Dionysii martyris cum aliis pluribus ornamentis Dagobertus rex deuotissime obtulerit. Eo namque tempore tam creberrima erat inibi obtentu martyrum frequentia miraculorum, ut quibuscunque infirmitatibus oppressi undique aduentantes deuoto animo eumdem locum expeterent, sanitate  reddita cum gaudio ad propria remearent. Quod cernens rex, quidquid in thesauris suis pretiosius inueniri poterat, ad exornandum ipsum locum indubitanter offerebat. Nam et matriculam et senodochium, ceteraque diuersa loca ad hoc ibidem instituit, ut pauperes utriusque sexus, siue etiam qui sanctorum ope sanitati donari digni fuissent, in reliquum ipsius eleemosynis sustentati, qui uellent in seruitio Ecclesie ac si pro gratiarum actione permanerent.



CAP. XXX.---Quomodo Dagobertus contra Winidos cum exercitu perrexit, et qualiter Saxonibus tribu tum indulserit.

Denique anno 10 regni sui, cum ei nuntiatum fuisset exercitum Winidorum Toringam fuisse ingressum,  cum exercitu nil moratus ex regno Austrasiorum ab urbe Mettis promouens, transita Ardenna Magontiam aggreditur; disponensque Rhenum transire, scaram de electis uiris fortibus ex Neustria et Burgundia cum ducibus et grafionibus secum habens, Saxones missos ad eum dirigunt, petentes ut eis tributa, que fiscorum ditionibus desoluebant, indulgeret. Ipsi uero studio suo et utilitate Winidis resistendum spondent, et Francorum limitem de illis partibus custodire promittunt. Rex itaque Dagobertus, consilio Neustrasiorum adeptus, eis quod poscebant prestitit. Saxones autem, qui huius petitionis suggerendi causa uenerant, sacramentis, ut eorum mos erat, super arma patratis, pactum pro uniuersis Saxonibus firmant. Sed parum hec promissio sortitur  effectum. Attamen Saxones tributum quod reddere consueuerant, per preceptionem Dagoberti hactenus habent indultum. Quingentas enim uaccas inferendales annis singulis a Clotario seniore censiti reddebant, quod tunc a Dagoberto rege cassatum est.



CAP. XXXI.---Quomodo Dagobertus filium suum in regnum Austrie sublimauit.

Anno itaque 11 regni sui cum Winidi iussu Samonis iterum fortiter seuirent, et sepe transcenso proprio limite, regnum Francorum uastandum, Toringam, et reliquos pagos ingrederentur: Dagobertus rex Mettis urbem ueniens, cum consilio pontificum seu et procerum, omnibusque primatibus regni consentientibus, Sigebertum filium suum in regno  Austrie sublimauit, sedemque Mettis ciuitatem habere permisit. Chunibertum uero Colonie pontificem, et Adalgisum ducem palatii ad regnum gubernandum instituit, thesaurumque quod sufficeret filio tradidit. Et condigne, ut decebat, eum huius culminis honore sublimauit, et quodcunque eidem largitus fuerat preceptionibus roborandum decreuit. Deinceps enim Austrasiorum studio limitem et regnum Francorum contra Winidos utiliter defensare noscitur.



CAP. XXXII.---Quomodo Hludowicus eidem ex Nanthilde natus fuerit, et qualiter inter ipsum et Sigebertum regnum suum diuiserit.

Cumque anno 12 Dagoberti regis eidem filius nomine Illudowius [Aliis, Clodoueus] de Nanthilde regina  natus fuisset, consilio Neustrasiorum, eorumque admonitione per pactionis uinculum cum Sigeberto filio suo firmasse cognoscitur: atque Austrasiorum omnes primates et pontifices, ceterique duces Sigeberti manus suas ponentes, insuper sacramentis firmauerunt, ut Neptricum et Burgundia solidato ordine ad regnum Hludowii post Dagoberti regis discessum aspiceret. Austrasia uero eodem ordine solidata, eo quod et de populo et de spatio esset cequans, ad regnum Sigeberti, eidemque in integritate deberet aspicere, et quidquid ad regna Austrasiorum iam olim pertinuerat, totum Sigebertus rex sue regendum ditioni reciperet, et in perpetuo dominandum haberet, excepto ducatu Dentilonis, quod ab Austrasiis nequiter ablatum fuerat, iterum ad Naustrasios  subiungeretur, et Hludowii regimini subiiceretur. Sed has pactiones Austrasii, terrore Dagoberti regis coacti, uellent nollentque firmasse uisi sunt; quas et post temporibus Sigeberti et Hludowii regibus conseruatas fuisse constat.



CAP. XXXIII.---Quomodo Ecclesie Christi martyrum Dionysii ac sociorum eius quasdam areas infra extraque Parisius atque portam ipsius ciuitatis cum omnibus teloneis contulerit.

Per idem tempus Dagobertus rex Parisius rediens, atque in amore sepedictorum martyrum Dionysii sociorumque eius, propter magnificas, quas ad eorum ueneranda sepulcra quotidie Dominus operabatur, uirtutes, magis ac magis gliscens, areas quasdam infra extraque ciuitatem Parisii, et portam ipsius  ciuitatis, que posita est iuxta Carcerem Glaucini, quam negotiator suus Salomon eo tempore preuidebat, cum omnibus teloneis, quemadmodum ad suam cameram deseruiri uidebatur, ad eorum basilicam tradidit, et per precepti sui auctoritatem perpetualiter id mansurum esse, proprii nominis subscriptione atque annuli impressione firmauit.



CAP. XXXIu.---Quomodo annuale mercatum quod fit post festiuitatem martyrum fratribus inibi commorantibus concesserit.

In ipso quoque tempore annuale mercatum quod fit post festiuitatem ipsorum excellentissimorum martyrum prope idem monasterium, eidem sancto loco et fratribus Deo et sanctis martyribus ibidem deseruientibus concessit, et exinde huiusmodi preceptum  firmare studuit, ut omnes teloneum uel quidquid ex eo fisci partibus sperare poterat, et quod in ipsa ciuitate seu in omnibus locis reliquis, infra ipsum pagum Parisiacum inibi denominatis, ab ipsa festiuitate usque dum illud mercatum finiretur, iure exigi quacunque iudiciaria potestate ualuisset, pro eterna retributione, atque ut eisdem Dei seruis deuotius pro eo omni tempore futuro diuinam delectaretur exorare clementiam, totum ex integro absque ulla exceptione siue diminutione in eorum usibus perpetualiter sanciret esse indultum.



CAP. XXXu.---De morte Sadregiseli, et quomodo rex omnes res ipsius, que ad fiscum recepte fuerant, supradicte ecclesie tradiderit.

Anno itaque 13 regni sui, cum Sadregiselus dux  Aquitanorum a quibusdam hominibus interfectus esset, de quo supra mentionem fecimus, quod propter contemptum sui eum flagellis affici et barbe rasione deturpari in sua infantia Dagobertus iusserit, et ob hoc patrem metuens tutelam sanctorum martyrum expetierit: et cum haberet ipse Sadregiselus filios in palatio educatos, qui cum facillime possent mortem patris euindicare noluerunt, propterea postea secundum legem Romanam a regni proceribus redarguti, omnes paternas possessiones perdiderunt. Cumque omnia ad regalem fiscum fuissent recepta, precellentissimus rex Dagobertus ecclesie Christi martyrum Dionysii sociorumque eius, easdem uillas iamdicti Sadregiseli, id est Nouientum in pago Andegauense,  Barciacum, seu Nuiliacum, necnon Podentiniacum, et Pascellarias, atque Anglarias in pago Pictauense, aliasque quamplures cum salinis supra mare, quarum nomina hic recensere, longum duximus, deuotissime tradidit: medietatemque earum in stipendiis fratrum Deo ibidem seruientium contulit, atque eos turmatim ad instar monasterii Agaunensium siue sancti Martini Turonis psallere instituit, et aliam medietatem matriculariis ac seruitoribus ipsius ecclesie concessit, nichil exinde ad suum opus retinere uolens. Easdem autem uillas infra unius precepti conclusionem nominatim inserens, proprii nominis subscriptione atque annuli impressione firmauit. Quarum nomina si aliquis diligentius perquirere uoluerit, ipsam preceptionis cartam in  archiuo ipsius ecclesie requirat, et ut reor uiginti et septem uillarum nomina inibi inserta inueniet.



CAP. XXXuI.---De exercitu quem in Wasconiam transmisit.

Anno denique 14 regni sui cum Wascones fortiter rebellarent, et multas depredationes in regno Francorum, quod Haribertus tenuerat, facerent, Dagobertus rex de uniuerso regno Burgundie exercitum promoueri iubet, statuens in capite Adoindum referendarium, qui temporibus Theoderici quondam regis in multis preliis probatus est strenuus. Cum quo X duces una cum exercitibus missi sunt: id est Harimbertus, Amalgarius, Leudobertus, Wandalmarus, Waldericus, Ermenricus, Barontus, Hairhardus, ex  genere Francorum; Ramelenus ex genere Romano; Willebadus patricius ex genere Burgundionum; Agino ex genere Saxonum; excepto comitibus plurimis, qui ducem super se non habebant. Qui omnes in Wasconiam una cum exercitu perrexerunt. Cumque tota Wasconie patria ab exercitu Burgundie fuisset repleta, Wascones de inter montium rupibus egressi ad bellum properant. Et cum preliari cepissent, ut eorum mos est, terga uertentes, dum cernerent se esse superandos, in fauces uallium montiumque pinnas latebram dantes, se locis tutissimis per rupes eiusdem montis collocantes latitarent: exercitus post tergum eorum cum ducibus insequens, plurimum numerum captiuorum uinci, Wascones superatos, seu ex his multitudine interfecta, omnesque domos  eorum incensas, peculiis et rebus exspoliant. Tandem Wascones oppressi atque perdomiti, ueniam et pacem a supradictis ducibus petentes, promittunt se glorie et conspectui Dagoberti regis presentatos, seque ipsius ditioni traditos, cuncta ab eodem iniuncta impleturos. Feliciter autem regis exercitus absque ulla lesione ad patriam esset reuersus, si Harimbertus dux maxime cum senioribus et nobilioribus exercitus sui per negligentiam a Wasconibus in ualle Robola non fuisset interfectus. Exercitus uero Francorum, qui de Burgundia in Wasconiam accesserat, patrata uictoria rediit ad proprias edes.



CAP. XXXuII.---Quomodo de quibusdam uillis ecclesiam supradictorum martyrum heredem fecerit, et qualiter fratribus inibi consistentibus ex ducatu Cenomannico centum uaccas annis singulis concesserit.


Eodem autem tempore deuotissimus rex Dagobertus ecclesiam Christi martyrum Dionysii ac sociorum eius heredem propriorum fecit preceptorum subscriptionibus de Campania uilla, que sita est in pago Camliacense, quam eidem regi quedam mater familias nomine Theodila tradiderat: et de Tibernione [Tiuernione], que sita est in pago Aurelianensi, quam idem rex cum sancto Ferreolo Augustidunensi episcopo commutauerat; necnon et de Clippiaco superiore, et Idcina, atque Salice, seu Aquaputta, que omnes constant in pago Parisiaco: seu  etiam de Latiniaco, que sita est in territorio Meldico, quam ipse rex cum Bobone duce, et Tacilone comite palatii, de suo proprio fisco commutauerat. Sanctorum semper auxilium contra uisibiles et inuisibiles aduersarios expetens; ut sicut ei tempore pubertatis in somnis predicti martyres promiserant, ab imminentibus angustiis eum eriperent, atque ei et in uita et post mortem pollicita suffragia ferrent. Super hec uero centum uaccas inferendales, que ei de ducatu Cenomannico annis singulis soluebantur, fratribus inibi Deo seruientibus per proprii precepti subscriptionem, ut eisdem pro eo Dominum et sanctos martyres deuotius delectaretur exorare, uisus est omni futuro tempore annuatim concessisse.



CAP. XXXuIII.---Quomodo ad Iudicaila missos suos in Britanniam transmiserit.


Post hec itaque Dagobertus rex Clippiaco palatio residens mittit nuntios in Brittaniam, ut que Britanni contra suos admiserant emendarent, et ditioni eius se traderent. Alioquin exercitus supradictus Burgundie, qui in Wasconiam fuerat, presentaliter in Britanniam irrueret. Quod audiens Iudicail rex Britannorum, cursu ueloci Clippiaco cum multis muneribus ad domnum Dagobertum regem peruenit, ibique ueniam petens, cuncta que sui regni Britanni contra duces Francorum illicite perpetrauerant, emendandum spondet, et semper se et regnum Britannie, quod ipse regebat, subiectum ditioni regis Dagoberti esse, postmodum omni tempore Francorum  regibus iureiurando promittit. Sed tamen cum Dagoberto rege ad prandium discumbere noluit, eo quod esset Iudicail religiosus et timens Deum ualde. Cumque rex resedisset ad mensam, Iudicail egrediens de palatio ad mansionem Dadonis referendarii, qui uocabulo Audenus dictus est, posteaque episcopus Rotomorum exstitit, quia cognouerat eum Iudicail sanctam religionem sectantem, cum eo accessit ad prandium. Indeque in crastinum Iudicail rege Dagoberto uale dicens, in Britanniam repedauit. Condigne tamen a rege muneribus honoratur.



CAP. XXXIX.---Quomodo omnia pene monasteria regni sui per suum testamentum ditauerit, per quod etiam Brunadum uillam sancto Dionysio tradidit.

Eodem siquidem anno Dagobertus rex postquam  omnes gentes que in circuitu regni sui erant, subiugauerat, et opitulante Domino iam pace firmata, filiosque suos Sigebertum, et Hludowium, ut supra diximus, reges designauerat, consilio diuinitus inspirato, conuocatis filiis, omnibusque totius regni primatibus, X Kal. Iunias in palatio Bigargio placitum generale instituit. Cumque, ut Francorum regibus moris erat, super solium aureum coronatus resideret, omnibus coram positis ita exorsus est: Audite me, o uos reges et dulcissimi filii, omnesque proceres atque fortissimi duces regni nostri. Priusquam subitanea transpositio mortis eueniat, oportet pro salute anime uigilare, ne forte inueniat aliquem imparatum, eique sine aliquo respectu presentem lucem auferat, atque perpetuis tenebris et eternis  eum tormentis tradat. Quin potius, dum proprio libertatis iure subsistit, ex caducis substantiis in eterna tabernacula uitam querat mercari perpetuam, ut inter consortium iustorum desiderabilem ualeat adipisci locum, et retributorem sibi preparet Dominum, atque ex rebus transitoriis ad loca uenerabilia sanctorum in alimoniis pauperum curet impendere, quatenus ab ipso Domino fructum indeficientis paracliti inter astra matutina mereatur refoueri. De cuius fonte uiuo perfecta fide poscenti nec subtrahitur poculum, nec minuitur alueus, sed potius quisquis hauserit irrigatur dulcedine celitus, atque suauis ei fragrat odor balsami paradisi. Et ideo ego discutiens conscientiam ac mei cordis excessum, atque considerans examinationem superni  regis, iudiciumque ipsius metuens, necnon etiam uerens penas hominum infelicium, maxime autem concupiscens gloriam infinitam iustorum, et precauens illud, ne ultimus dies iuxta dispensationem Domini, nos de memoria sanctorum, uel consolatione egentium pigros inueniat, ita nobis sana mente sanoque consilio placuit, et ut iam diximus, deuotio anime admonuit, pro eterna retributione testamentum condere, in quo basilicas sanctorum pene omnes regni nostri temporibus nostris nominatas propriis nostris donationibus heredes fieri preciperemus, et pro immutabili beneficio quatuor uno tenore unoque temporis momento, uobis omnibus conscientibus firmare decreuimus, et quidquid ubique ad loca  sanctorum per eadem nunc ad presens contulimus, infra simili adnotatione conteximus. Ex quibus unum Lugduno Gallie dirigimus, alium uero Parisius in archiuo ecclesie commendamus, tertium Mettis ad custodiendum domno Abboni donamus. Quartum autem, quem et in manibus tenemus, in thesauro nostro reponi iubemus. Hec igitur propria exstat nostra deuotio, et hec Domini nostri consolatio, qui perfecta uota dignanter excipit: quia uidelicet illi certa fiducia in die necessitas manebit, quisquis locis sanctorum atque sacerdotibus et egenis hic alimoniam tribuit, quoniam, Scriptura teste, feneratur Domino qui miseretur pauperi, et ipse regnator Olympi uicissitudinem reddet ei. Unde, sicut diximus, pro remedio anime nostre ipsa conditio admonuit,  ut post discessum, quandoquidem Deus iusserit, nostrum, sacerdotes qui in illo tempore in locis infra scriptis officii curam gesserunt, sicut in presenti pagina continetur, absque ullius exspectata traditione presentaliter cum omni integritate recipiant, atque ad supra scripta loca sanctorum in reliquum cuncta aspiciant, et sub integra emunitate pro nostra mercede ibidem in perpetuum proficiant. Cumque unusquisque eorum sibi collata tempore illo receperit, nomen nostrum in libro uite omnimodis inserat, et omnibus Dominicis diebus, seu precipuis sanctorum solemnitatibus per omnia recenseat. Illud uero, quod ad medelam anime nostre plenius pertinere confidimus, per hanc paginam uos sacerdotes temporibus illis in ipsis sanctis locis consistentes, et officia inlibata  procurantes, per celestem Regem coniuramus, cum sibi collata unusquisque perceperit, insequentibus diebus tribus annis missas pro nobis celebrent, et sacrificia misericordissimo regi pro sarcina commissa peccaminum soluenda omnimodis offerant. Hoc uero testamentum Domino iudice ac teste precipue per hanc paginam omnibus qui adestis consentientibus committimus dulcissimis filiis nostris Sigeberto et Hludowio regibus, quos nobis Christi largitio concessit habere in prolem, aut quos adhuc Dominus dederit filios, qui nobis succedere debeant, ut hoc commune nostrum decretum faciatis in omnibus conseruare, et hec collata nostra non presumatis conuellere. Sed per omnipotentis nominis Trinitatem, uel uirtutes archangelorum, partriarcharum  et prophetarum, apostolorum atque martyrum, omniumque sanctorum, et tremendum diem iudicii, seu aduentum Domini nostri Iesu Christi, ante cuius conspectum resurgere uidemur, coniuramus, quatenus statuta nostra, que presens declarat Scriptura, stabili firmitate perpetim faciatis custodire. Nos autem presentes chartas testamenti pro nostra in perpetuum mercede propria studemus roboratione firmare, et omnibus qui adestis episcopis, abbatibus, proceribus atque magnificis uiris, ad presens iubemus uestris subscriptionibus uel signaculis affirmare. Et iterum iterumque, sicut supra diximus, uos reges et dulcissimi filii, uel qui postmodum nobis successuri sint admonemus, quatenus facta nostra nullo  modo presumatis conuellere, si ea que post nostrum discessum statueritis inconuulsa manere uultis: quia illud nolo dubitetis, quod successores et uos habituri eritis, et si nostra non conseruaueritis, nec uestra statuta stabilia esse credatis. Cumque hoc rex omnibus intente audientibus prudentissime perorasset, cuncti longeuam ei uitam pacemque regni gratanter optantes, predictum testamentum tam ipse rex quam omnes regni primates alacriter firmauerunt. In quo etiam non immemor peculiaris patroni sui domni Dionysii, quamuis eidem iam plurima predia contulerit, uillam nomine Braunadum inserere studuit. Ordinatisque rite omnibus que ad regni honorem pertinebant, omnes cum gaudio ad propria remeare concessit. Illud uero testamentum, quod in  thesauro suo reponi iusserat, usque hodie in archiuo ecclesie beatorum martyrum Dionysii ac sociorum eius uenerabiliter custoditur.



CAP. XL.---Plumbi octo millia libras ad cooperiendam basilicam monachis sancti Dionysii donat.

Denique eodem tempore plumbum, quod ei ex metallo censitum in secundo semper anno soluebatur, libras octo millia ad cooperiendam eamdem supradictorum beatorum martyrum ecclesiam eo ordine concessit, ut tam per regales quam et per easdem uillas quas ipse ante eidem sancto loco contulerat, in alio semper anno adduceretur, et a gentibus uel thesaurariis ipsius uenerandi monasterii traderetur, quatenus sicut ipso basilicam eorumdem martyrum deuotissime tegere uidebatur, ita ipsis intercedentibus  eum omnipotens Deus umbra suarum protegeret alarum. Nam et preceptum exinde taliter firmare studuit, ut omni post futuro tempore a regibus succedentibus eadem traditio inuiolabiliter obseruata custodiretur.



CAP. XLI.---Quomodo Wascones cum suo duce eius se ditioni subdiderunt.

Anno igitur 15 regni Dagoberti, Wascones omnes seniores terre illius cum Hamando duce ad regem Clippiaco uenerunt, ibique in ecclesiam sancti Dionysii martyris regio timore perterriti confugium fecerunt. Clementia uero regis Dagoberti ob reuerentiam sancti Dionysii uitam habent indultam. Ibique ipsi sacramenta firmantes, simul et promittentes omni tempore regi et filiis eius, Francorumque regno  se esse fideles, quod more solito sicut semper fefellerant post hec probauit euentus, permissu regis regressi sunt in terram Wasconie.



CAP. XLII.---De obitu Dagoberti regis, et quid in infirmitate ipsa positus fecerit.

Longum est enarrare quam prouidus idem rex Dagobertus in consilio fuerit, cautus iudicio, strenuus militari disciplina, quam largus eleemosynis, quamque studiosus in componenda pace ecclesiarum, precipueque quam deuotus exstiterit in ditandis sanctorum cenobiis, presenti opere declarare, minusque necessarium, et maxime ob fastidientium lectorum uitandum tedium: presertim cum nullis abolenda temporibus luce clariora earum rerum  exstent indicia. Idcirco nunc ad obitum ipsius describendum uertens articulum, quid in ipsa infirmitate positus gesserit, et unum quod in quadam uetustissima reperi charta, quam, ut ferebatur, beatus Audenus episcopus scripserat, quodque memorato regi eius post mortem contigit, breuiter narrabo miraculum. Post gloriosam regni administrationem, sexto decimo postquam regnum sortitus fuerat anno, profluuio uentris Spinogilo uilla super Sequanam fluuium, nec procul Parisius, egrotare cepit. Exinde uero ad basilicam sancti Dionysii martyris a suis defertur. Post paucos autem dies, cum uite sue sentiret periculum imminere, Egam consiliarium suum sub celeritate ad se uenire precepit. Reginam uero Nanthildem et filium suum Hludowium eidem in  manu commendans, seque tam discessurum sciens, consilium tamen eius pergratum habebat, quod cum ipsius instantia regnum filius suus strenue gubernare posset. Conuocatis deinde primoribus palatii, filiumque et uxorem eis et ipsos eidem cum fidelitatis sacramento, ut moris est, commendans, matriculariis quoque iam dicte basilice beatorum martyrum de uillis Acuciaco et Cusduno, imoque Magno-uillare, et Mediano-uillare, atque Gellis preceptum fieri iussit. In quo etiam Sarclidas, quam antea isdem contulerat, inseruit. Omnibusque optimatibus dolore consternatis, uirtute qua potuit benignissime consolatus est, et inter cetera que ad memoriam reducere longum est, hec intulit: Quamuis miserrimus homo quandiu incolumis est semper pre oculis debeat habere  futuram omnipotentis Dei discussionem iudicii, in egritudine tamen positus de illius piissima misericordia nullomodo debet desperare, sed pro salute anime sue attentius eum oportet inuigilare, et de propriis rebus quantum possibile est in alimoniis pauperum semetipsum redimere, quatenus apud misericordissimum iudicem eternam post obitum ualeat retributionem acquirere. Idcirco ego pro remedio anime mee matriculariis basilice domni Dionysii peculiaris patroni nostri, in qua ipse pretiosus martyr cum sociis suis corpore quiescit, et nos sepeliri optamus, uillas que in presenti continentur precepto presentaliter cum omni integritate conferimus: et sicut a fisco nostro hactenus fuerunt possesse, ita  ex nostra indulgentia propter acquirendam anime nostre salutem, uel pro filiorum nostrorum stabilitate, predictis matriculariis qui in prefata basilica uel atrio eius deseruiunt, presenti et futuro tempore in perpetuum proficiant, nullusque de filiis aut regibus unquam nostris successoribus, nec pontifex, nec abba ipsius monasterii predictas uillas, et Sarclidas, quam antea iisdem fratribus contulimus, ab eis auferre presumat, si iram Dei et offensam domni Dionysii non optat incurrere. Quod si quis presumpserit, ante tribunal Domini nostri Iesu Christi cum sancto martyre et ipsis matriculariis exinde rationem deducat. Annualis enim uictus inde, Deo donante, ut credimus, sepedictis pauperibus poterit sufficere, ut semper pro anima nostra et ipsos et  successores eorum nostra pasti eleemosyna plenius atque deuotius delectet orare. Nos uero presens preceptum iam minime ualemus subscribere, quia inualescente egritudine calamus in manu nostra trepidat. Et propterea rogamus dulcissimum filium nostrum Hludowium regem, ut per signaculum sui nominis istam chartam affirmet, et Dado eam offerat, et optimates nostri illam subscribant. Cumque rex hic loquendi finem fecisset, filius eius rex Hludowius ipsum preceptum secundum iussionem patris, offerente Dadone referendario, subscripsit, omnesque proceres qui in presenti aderant propriis eumdem subscriptionibus firmauerunt. His taliter explosis, post paucos dies XIu Kal. Februarias, Christianissimus rex Dagobertus humanis rebus exemptus est.  Intolerabilis autem luctus subito repleuit palatium, uniuersumque regnum ob ipsius mortem acerbissima occupauit lamentatio.



CAP. XLIII.---De sepultura ipsius in ecclesia sancti Dionysii, et qualiter ibidem psallentium ordinem adhuc uiuens instituerit.

Conditus autem aromatibus cum ingenti populorum dolore atque frequentia translatus est in basilicam beatissimorum martyrum, quam ipse, ut supra diximus, condigne ex auro et gemmis et multis pretiosissimis speciebus ornauerat, et condigne in circuitu fabricare preceperat, atque iuxta eorum tumulum in dextro latere honore merito sepultus. Tante uero opes ab eodem et uille ac possessiones multe per plurima loca ibi fuerant collate, etiamque hic  minime ob fastidium, ut iam dixi, quorumdam uitandum recensentur, ut hodieque deuotio animi ipsius miretur a pluribus. Ordinem autem psallentium ibidem ad instar monasterii Agaunensium et sancti Martini Turonis instituerat, sed facilitas abbatis Agiulfi [Haigulfi] eamdem institutionem noscitur refragasse.



CAP. XLIu.---De legatione Ansaldi et reuelatione cuiusdam serui Dei qualiter animam regis Dagoberti sancti Dei liberauerint.

Legationem tum forte illustris defensor Pictauiensis Ecclesie Ansoaldus in partes Sicilie agebat. Ea peracta, cum nauali reuerteretur subsidio, applicuit ad quamdam breuem insulam, in qua reuerentissimus quidam senex, cui nomen erat Ioannes, solitariam  ducebat uitam; ad quem mare commeantium, ut orationis eius fulcirentur solatio, plurimi uentitabant. In hanc ergo insulam tanti uiri meritis redimitam appulsus diuino nutu Ansoaldus, dum de celestibus gaudiis cum eo sermocinaretur, interrogat senex unde uel cur uenisset. Igitur cognito de Galliis qua de causa missus fuisset, rogat senex ut Dagoberti regis Francorum sibi mores studiumque exponat. Quod cum ille diligenter fecisset, senex addidit quod dum quadam die, ut pote iam fractus etate et fatigatus uigiliis, quieti paululum indulsisset, accessisse ad se uirum quemdam canitie uenerandum, seque expergefactum admonuisse, quatenus propere surgeret, et pro Dagoberti regis Francorum anima diuinam clementiam exoraret, eo quod ipso die spiritum  exhalasset. Quod dum facere maturaret, apparuisse sibi haud procul in pelago teterrimos spiritus uinctum regem Dagobertum in lembo per spatium maris agitantes, atque ad uulcania loca, inflictis insuper uerberibus, trahentes, ipsumque Dagobertum beatos Dionysium et Mauricium martyres, et sanctissimum confessorem Martinum ad sui liberationem continuis uocibus flagitantem. Nec mora intonuisse celum, fulminaque per procellas disiecta, interque ea repente apparuisse precellentissimos uiros niueis comptos uestibus, seque tremefactum ex eis quesisse quinam essent. Illosque respondisse, quos Dagobertus in adiutorium uocauerat, Dionysium scilicet et Mauricium ac Martinum esse, ut eum ereptum in sinu Abrahe collocarent. Itaque hostes humani generis  uelociter insequentes, animam quam uerberibus minisque uexabant exemptam ad ethera secum leuasse canentes, Beatus quem elegisti et assumpsisti, Domine, inhabitabit in atriis tuis. Replebimur in bonis domus tue, sanctum est templum tuum, mirabile in equitate. Hec in memorata charta inter alia ferebantur, que non tam uerisimilia quam uerissima, ut arbitror, uideri possunt. Quoniam idem rex cum et alias longe lateque ecclesias ditasset, tum precipue horum copiosissime locupletauit. Unde et eorum post mortem flagitabat auxilium, quos pre ceteris se dilexisse meminerat.



CAP. XLu.---De Hludowico filio ipsius, quomodo illi in regnum successerit.

Itaque post Dagoberti regis discessum, filius eius  Hludowius sub tenera etate sibi regnum patris asciuit, omnesque duces de Neustria et Burgundia eum Massollaco uilla sublimant in regnum. Ega uero, qui fuerat consiliarius regis Dagoberti cum regina Nanthilde, quam idem rex reliquerat, anno primo regni Hludowii, et secundo imminente regni, condigne palatium gubernabat et regnum. Ipse namque inter ceteros primates Neptrici prudentius agens, et plenitudine patientie imbutus, cunctis erat precellentior. Eratque genere nobilis, opibus abundans, iustitiam sectans, eruditus in uerbis, paratus in responsis. Tantummodo a plurimis blasphemabatur, eo quod esset auaricie deditus.



CAP. XLuI.---De thesauris ipsius, quo ordine inter filios diuisi sint, et de morte Pippini et Ega, qui fuerant consiliarii regis Dagoberti.

 Igitur post obitum Dagoberti regis, quo ordine eius thesauri inter filios diuisi fuerint, non omittam, sed dilucidato ordine serie libelli inserere procurabo. Cum Pippinus maior domus post discessum regis, et ceteri Austrasiorum duces, qui usque in transitu Dagoberti ei fuerant ditione detenti, Sigibertum unanima conspiratione expetissent, Pippinus cum Chuniberto, sicut et prius amicitie cultu inuicem coniuncti fuerant, et nuper inter se sicut et antea amicitiam uehementer firmiterque perpetuo conseruandam ligant: omnesque duces Austrasiorum secum uterque prudenter et cum dulcedine attrahentes, eosque benigne gubernantes, eorum amicitiam constringunt semper seruandam. Igitur discurrentes legati partem Sigeberti debitam de thesauris patris Dagoberti, Nanthildi regine  et Hludowio, Sigeberto habendam requirunt, ad quam reddendam placitus instituitur. Chunibertus itaque pontifex urbis Colonie, et Pippinus maior domus, cum aliquibus primatibus Austrie, a Sigiberto directi uillam Compendium usque perueniunt, ibique thesauri diue memorie Dagoberti regis iubente Nanthilde et Hludowio rege instantia Egani maioris domus presentantur, et equa lance diuiduntur. Tertiam tamen partem de omnibus que Dagobertus rex acquisierat, postquam Nanthildis regina regnare ceperat, eidem reseruant. Chunibertus uero et Pippinus maior domus partem Sigiberti Mettis faciunt perduci, ibique regi Sigiberto presentatur atque describitur. Post fere euoluto anni circulo Pippinus moritur, nec  paruum dolorem eius transitus cunctis generauit in Austria, eo quod ab ipsis pro iustitie cultu et bonitate, nimium dilectus fuisset. Ega quoque anno tertio Hludowii regis Clippiaco uilla febre uexatus, et ipse moritur.



CAP. XLuII.---De Erchinoaldo et Flaucato, qui post Egam maiores domus fuerunt.

Post discessum uero eius, Herchinoaldus, qui ex parte genitricis Dagoberti regis consanguineus fuerat, maior domus in palatio Hludowii efficitur. Erat enim homo patiens, bonitate plenus, cautus ingenio, seruos Dei omnesque sacerdotes humiliter uenerans, rebus admodum mensurate ditatus, qui ab omnibus regni primatibus miro uenerabatur affectu. Anno uero 4 regni Hludowii, cum Nanthildis regina post discessum Egani una cum filio Aurelianis in Burgundie  regnum uenisset, ibi omnes seniores pontifices cum ducibus et primoribus ipsius regni ad se uenire precepit, cunctosque sigillatim benignissime attrahens, Flaucatum genere Francum maiorem domus statuit in regno Burgundie: pontificum et ducum electione huiusmodi honoris gradu eum stabiliens, neptemque suam nomine Ragnebertam ipsi desponsauit.



CAP. XLuIII.---De testamento Nanthildis regine et morte ipsius.

Testamentum autem de uillis quibus eam rex Dagobertus et filius ipsius Hludowius ditauerant, eodem tempore ad loca opportuna sanctorum fieri ordinauit; in quo etiam Latiniacum uillam, que sita est in  Brieio, ad basilicam domni Dionysii tradens, inserere iussit. Tria siquidem exemplaria uno tenore exinde scribi precepit, ex quibus unum in scriniis sepe dicte ecclesie usque hodie custoditur. His ita compositis, et rebus prospere ab ea gestis, filioque iam utiliter in Neptrico et Burgundia regnante, Nanthildis regina moritur, atque in ecclesia beatorum martyrum Dionysii ac sociorum eius iuxta Dagobertum regem in eodem sepulcro sepelitur.



CAP. XLIX.---De Hludowico, qualiter precepta que pater suus sancto Dionysio tradiderat renouauerit, et quomodo argentum supradicte abside pauperibus largiri iusserit.

Deinde Hludowius filius eorum, parentibus, ut prediximus, a seculo decedentibus, in regnum successit, et precepta que gloriosus rex pater suus propria  auctoritate firmans sanctorum sepe dictorum martyrum ecclesie contulerat, ipse quoque suo tempore studuit renouare, atque proprie manus subscriptione et annuli item impressione firmare. Anno uero 14 regni sui absidam infra quam predictorum Christi martyrum Dionysii ac sociorum eius corpora requiescunt, quam inclytus rex pater suus desuper argenteo, ut pretuli, tegumento deuotissime foris operuerat, quorumdam suasione et consilio ipsum argentum desuper predicta absida pauperibus Christi et egenis atque peregrinis, quia ut fertur eo tempore fames ualida inerat, erogari precepit, et insuper Aigulfo abbati, cui tunc cura monasterii ipsius commissa erat, preceptum huiusmodi dedit, quatenus ipse  abba hoc cum timore Dei fideliter studeret adimplere, nullamque requisitionem nec a suo pontifice, eo quod adhuc illo tempore monasterium illud sub potestate pontificis Parisiorum Ecclesie uidebatur esse subiectum, nec a quolibet unquam homine pertimesceret.



CAP. L.---De eo quod prefatum locum idem rex Hludowicus a dominatione Parisiaci antistitis per priuilegium et confirmationem sanctorum episcoporum liberauerit.

Succedente uero tempore, anno 16 regni sui Hludowius rex Clippiaco residens, conuocatis pontificibus, necnon et regni primoribus, regio stemmate ex more comptus, inter ceteras principalium rerum actiones, ob quas pro salute regni tractandas optimates, ut diximus, congregauerat, diuino impellente  nutu ita cepit: Oportet nos sedule secundum paternam institutionem locis uenerabilibus sanctorum reuerentiam exhibere, ut eos in die necessitatis patronos et defensores contra inuisibiles hostes possimus habere. Ideoque consilium quod, ut credo, omnipotens Dominus cordi nostro dignatus est inserere, uos domni et sanctissimi sacerdotes, necnon regni et palatii nostri principes, intenta aure percipite, et si probaueritis esse utile una mecum Christo protegente salubriter pertractate. Siquidem omnipotens Pater, qui dixit de tenebris lumen splendescere, per incarnationis mysterium unigeniti Filii sui Domini nostri Iesu Christi, uel illustratione sancti Spiritus illuxit in corda sanctorum Christianorum, pro cuius amore  et desiderio inter gloriosos triumphos martyrum beatissimus Dionysius, Rusticus et Eleutherius, meruerunt palmam uictorie et coronam percipere gloriosam. In quorum basilica, ubi requiescere uidentur, per multa tempora non minima miracula ad laudem sui nominis Christus dignatus est operari. In quo etiam loco genitores nostri domnus Dagobertus et domna Nanthildis uidentur requiescere. Ut per intercessionem sanctorum illorum in celesti regno mereantur participes esse, et uitam eternam possidere. Et quia ab ipsis principibus, et a ceteris priscis regibus, uel a Deum timentibus Christianis hominibus ipse sanctus locus in rebus propter amorem Dei et adipiscendam uitam eternam, cernitur esse ditatus, nostra integra deuotio atque petitio exstat, ut apostolicus  uir Landericus, Parisiace Ecclesie episcopus, priuilegium ad ipsum sanctum locum abbati uel fratribus ibidem consistentibus facere et confirmare, si uobis ita uidetur, pro quiete futura debeat, quo facilius congregationi ipsi liceat pro stabilitate regni nostri ad limina martyrum ipsorum diuinam clementiam iugiter exorare. Hoc autem et ipse pontifex iuxta petitionem deuotionis nostre promptissima uoluntate prestare et confirmare dignoscitur. Nos uero pro reuerentia ipsorum martyrum, uel nostra confirmanda mercede, huiuscemodi preceptum presentaliter una uobiscum confirmare uolumus, ut si qua ad ipsum sanctum locum, in uillabus, mancipiis uel quibuscunque rebus a priscis regibus seu genitoribus nostris, uel Deum timentibus hominibus,  propter amorem Dei ibidem delegata aut deinceps fuerint addita, dum ex munificentia parentum nostrorum, ut diximus, ipse sanctus locus uidetur esse ditatus, nullus episcoporum, nec qui presens, nec qui futuri erunt successores, aut eorum ordinatores, uel qualibet persona possit quoquo ordine de loco ipso aliquid auferre, aut aliquam potestatem sibi in ipso monasterio usurpare, aut aliquid quasi per commutationis titulum absque uoluntate ipsius congregationis uel nostro permissu minuere, aut calices, uel cruces, seu indumenta altarium, siue sacros codices, argentum, aurumue, uel qualemcunque speciem, quidquid ibi collatum fuit aut erit, auferre, nec ad ciuitatem deferre presumat. Sed liceat ipsi sancte congregationi quod inibi per rectam delegationem  collatum est perpetim possidere, quatenus eidem pro animabus parentum nostrorum, et pro stabilitate regni nostri Dominum attentius iugiter delectet exorare. Nos enim propter Dei amorem, et reuerentiam ipsorum sanctorum martyrum, atque adipiscendam uitam eternam, hoc beneficium ad ipsum sanctum locum cum uestro consilio gratissimo animo et integra uoluntate uolumus prestare: eo scilicet ordine ut sicut ibidem tempore domni et genitoris nostri psallentium ordo per turmas fuit institutus, uel sicut in monasterio sancti Mauricii Agaunis, et sancti Martini Turonis die noctuque tenetur, ita in loco ipso per omnia futura tempora celebretur. Itaque dum regem omnes regni principes hec concionantem attonitis auribus diligenter intenderent, pontifices qui  aderant optimam deuotionem regis approbantes, preceptum ab ipso rege modo supra scripto factum, tam rex quam pontifices et principes qui presentes aderant firmauerunt. Inter quos nonnulli pontifices exstiterunt, quos hodie sancta Ecclesia sanctissimos esse non dubitat, eo quod ad eorum uenerabilia sepulcra uirtutes non modicas usque in presens Dominus operetur. Scilicet beatus Audenus, et sanctus Rado frater ipsius, necnon beatus Palladius, et sanctus Clarus, atque domnus Eligius, uel sanctus Sulpicius, beatus quoque Aubertus, et domnus Castadius, sanctusque Etherius, aliique quamplures, et uenerabilis Landericus Parisiorum episcopus, qui predictum priuilegium sua sponte consensit et confirmauit.



CAP. LI.---De eo quod os brachii sancti Dionysii fregit, et ob hoc prius sensum, et postea uitam cum regno amisit.


Hludowius itaque rex cunctis diebus absque bellis in regno regem habuit; sed fortuna impellente quondam in extremis uite sue annis ad supradictorum martyrum corpora quasi causa orationis uenit. uolensque eorum pignora secum habere, discooperire sepulcrum iussit. Corpus autem beati et excellentissimi martyris atque pontificis Dionysii intuens, minus religiose, licet cupide, os brachii eius fregit et rapuit, confestimque stupefactus in amentiam decidit. Tantusque terror et metus ac tenebre locum ipsum repleuerunt, ut omnes qui aderant timore maximo consternati, fuge presidium peterent. Post hec uero  ut sensum recuperaret, uillas quasdam ad ipsum locum tradidit. Os quoque, quod de sancto corpore tulerat, auro ac gemmis miro opere uestiuit, ibique reposuit.  Sed sensum ex aliquantula parte recuperans, non autem integre recipiens, post duos annos uitam cum regno finiuit.


Expliciunt Gesta domni Dagoberti regis feliciter.





uIII. GESTA REGUM FRANCORUM, Partim e Gregorii Turonensis Historia, cuius et nomen in uetustissimis codicibus preferunt, partim aliunde desumpta, et usque ad regem Theodoricum II perducta; auctore incerto, sed qui eiusdem Theodorici tempore uixit.

[1Kb]

Editio Marquardi Freheri consiliarii palatini collata cum diuersis codicibus mss. qui sunt in bibliotheca u. Cl. Alexandri Petauii senatoris Paris., et appendice etiam ad Pippinum usque regem nunc primum aucta. Adiecta est quoque Gestorum eorumdem comparatio cum alia Historia scriptoris, ut uidetur, antiquioris: ut pote qui in Chramno Clotarii I filio desinit. Ex peruetusto exemplari ms. ecclesie Cameracensis.



GESTA REGUM FRANCORUM,
Ex editione Marquardi Freheri.



CAP. I.---De origine, ac gesta Francorum, uel eorum sequentia certamina.


Principium Francorum gentis et originem, uel regum gesta proferamus. Est itaque in Asia oppidum Troianorum, ubi est ciuitas que Ilium dicitur, ubi regnauit rex Aeneas. Gens illa fortis et ualida, uiri bellatores atque rebelles nimis, inquieta certamina obiurgantes, per gyrum finitima debellantes. Surrexerunt autem reges Grecorum aduersus Aeneam regem Troianorum, cum multo exercitu: pugnaueruntque contra eum cede magna, corruitque ibi exercitus maximus Troianorum. Fugit autem Aeneas rex, et reclusit se in ciuitate Ilium. Pugnauerunt enim aduersus hanc ciuitatem annis decem. Tunc ipsa ciuitate subacta, fugit Aeneas rex cum  ceteris uiris suis in Italiam, locare gentes illas, ut ei auxilium ferrent. Alii autem de principibus eius, Priamus et Antenor, cum aliis uiris de exercitu Troianorum duodecim millia fugerunt cum nauibus. Qui intreuntes ripas Tanais fluminis per Meotidas paludes  nauigauerunt, et peruenerunt ad terminos finitimos Pannoniarum, tenentes finitima spatia secus Meotidas paludes. Ceperuntque edificare ciuitatem ob memoriale [Al., memoriam] eorum, appellaruntque eam Sicambriam. Ibique habitauerunt annis multis, creueruntque in gentem magnam.



CAP. II.---Quod gens Alanorum contra ualentinianum imperatorem rebellarunt eosque Franci deuicerunt, et tributa Francis concessa sunt.

In illo tempore ualentinianus imperator imperium Romanorum regebat. Eo tempore gens Alanorum atrocissima rebellauerunt contra predictum imperatorem. Ille itaque commoto exercitu magno Romanorum direxit aciem contra eos, superauitque eos, et adtriuit atque debellauit. Illi autem cesi super  fluuio Danubio fugerunt, et intrauerunt in Meotidas paludes. Tunc ait imperator: Si quis potuerit introire in paludes istas, et inde eiicere potuerit gentem hanc rebellem Alanorum, concedam ei tributa annos decem. Tunc congregati Franci, qui fuerunt de  Troia eiecti, fecerunt insidias ex aduerso, sicut erant edocti, per incognita latibula: et ingressi in Meotidas paludes cum reliquo exercitu Romanorum, eiecerunt inde Alanos, percusseruntque eos in ore gladii. Tunc appellauit eos ualentinianus imperator FRANCOS Attica lingua, quod in Latinum interpretatur sermonem, hoc est feros, a duritia uel ferocitate cordis.



CAP. III.---Ubi imperator exactores misit, ut tributa soluerent Franci.

Igitur post transactos decem annos, misit imperator exactores, una cum primario duce de Romano senatu, ut reciperent pretermissa tributa de populo Francorum. Illi quoque, ut erant immanissimi, consilium perfidum atque inutile accipientes, dixerunt  intra se: Imperator cum exercitu Romanorum non potuit eiicere Alanos de latibulo paludarum, gentem rebellem. Nos autem qui eosdem deuicimus, cur soluimus tributa? Consurgamus autem contra primarium hunc, uel exactores istos, et irruamus super eos, et non demus Romanis tributa, ne forte si subiiciant nos, erimus nunquam liberi. Tunc insidiantes interfecerunt eos.



CAP. Iu.---Quod idem imperator exercitum commouit aduersus Francos: et de aduentu eorum partibus Rheni fluminis, et de rege eorum primo.

Hec audiens imperator, in ira magna commotus, precepit commouere exercitum in hostem Romanorum, aliarumque multarum gentium auxilia adiungens, una cum Aristarco principe militie, direxerunt aciem contra Francos. Fuitque ibi strages magna  de utroque populo. uidentes autem Franci tantum exercitum sustinere non posse, cesi ualde fugerunt. Ceciditque ibi Priamus dux eorum. Illi quoque  egressi a Sicambria uenerunt in extremis partibus Rheni fluminis in Germaniarum oppidis, illicque inhabitauerunt cum principibus eorum Marchomiro filio Priami, et Sunnone filio Antenoris, habitaueruntque ibi annis multis. Tunc defuncto Sunnone, et accepto consilio, in uno primatu eorum unum habere principem, petierunt consilium Marchomiro, ut regem unum haberent sicut et cetere gentes. At ille dedit eis consilium, et elegerunt Faramundum filium ipsius Marchomiri, et leuauerunt eum super se regem crinitum. Tunc et legem habere ceperunt, quam consiliarii eorum priores gentiles his nominibus, Wisouast, Wisogast, Arogast, Salegast, in uillabus Germanie, id sunt Bodecheim Salecheim, et Widecheim [Al., id sunt Salegagme in Bothagam,  et Wisogagme in Wilegam], tractauerunt.



CAP. u.---De morte Pharamondi regis, et de Chlodione filio eius, et de Chunorum incursu in Gallias.

Mortuo quippe Faramundo. Chlodionem filium eius crinitum in regnum patris eius eleuauerunt. Tunc temporis crinitos reges in initium sublimauerunt. uenientesque sagaciter in finibus Toringorum, ibique resederunt. Habitabat itaque Chlodio rex in Dispargo castello in finibus Toringorum, in regione Germanie. Propterea omnes regiones gentium que ultra Rhenum fluuium sunt, hoc nomine nuncupantur, Germanie, eo quod in Germania corpora sunt immanissima, generatioque seuissima, et dura, et populi semper indomiti ac ferocissimi. Quorum fuisse centum pagos tradit scriptura. In illo tempore in  his partibus citra Rhenum usque Ligere fluuio habitabant Romani, ultra Ligere autem Gothi dominabantur: Burgundiones quoque, qui Ariani erant, habitabant  iuxta Rodanum fluuium, qui preterfluit Lugdunum ciuitatem. Chlodio autem rex misit exploratores de Dispargo castello Toringorum usque ad urbem Camaracum. Ipse postea cum grandi exercitu Rhenum transiens, multo populo Romanorum prostrato, hostes fugauit. Carbonariam siluam ingressus, Tornacensem urbem obtinuit. Exinde usque Camaracum urbem properauit: ibique pauco tempore residens, Romanos, quos ibi inuenit, interfecit. Et exinde usque Sumnam fluuium omnia occupauit. Chlodione rege defuncto, Meroueus in regnum sublimatus est, regnauitque Chlodio annos 20. A Meroueo itaque rege utili, qui in regno Francorum sublimatus est, celebre nomen reges Francorum Merouinchi nuncupati sunt. Ipse Meroueus genuit filium nomine Childericum, patrem Chlodouei sublimissimi  regis.

Erant autem tunc Franci fanatici, adorantes idola et simulacra, et non Dominum celi et terre, qui creauit eos. Erat autem tunc in ista parte Galliarum ex Romanis Egidius, rex militie Romanorum, ab imperatore missus .



CAP. uI.---Ubi Childericus rex eiectus est de regno.

Childericus autem rex, filius, ut diximus, Merouei, cum esset nimis luxuriosus, et regnaret super Francos, cepit filias eorum distrahere, et uiolenter deludere eas. Illi autem ob hoc nimis indignantes, uoluerunt occidere eum et eiicere de regno. Ille autem cum hoc audiisset, Toringiam petiit, uocauitque  amicum suum consiliarium nomine Wiomadum: petiitque cum eo consilium qualiter animos furentium Francorum posset mitigare, donantes inter se signum qualiter certo indicio cognoscere deberet,  si ad pacem quandoque reuerti potuerit, quale signum inuicem recognoscerent. Tunc diuiserunt aureum unum inter se in signum. Unam partem Childericus rex secum portauit, aliam uero partem Wiomadus retinuit, dicens: Quando istam aliam partem tibi transmisero, scias me Francos tecum habere placatos; tunc securus reuertere in pace. Abiit ergo Childericus in Toringiam, apud regem Bisinum uxoremque eius Basinam, et ibidem latuit.



CAP. uII. Quod Franci super se statuunt Egidium Romanum, atque deiiciunt, et Childericum recipiunt.

Franci uero, relicto Childerico, Egidium principem Romanorum eleuauerunt super se regem: tenentes consilium non bonum, nimisque inutile atque absurdum. Qui cum octo annos super eos regnaret,  finxit se Wiomadus eius consiliarius in amicitia familiare fedus inire, et hortabatur Egidio aliquos Francos dolose opprimere. Ille audiens consilium eius, callide opprimere nitebatur eos. Illi hoc formidantes, nimio furore attriti, consilium expetierunt a Wiomado, quid agere deberent. At ille dixit eis: Non reminiscimini, nec recordatis, qualiter eiecerunt Romani opprimentes gentem uestram de terra eorum? Eiecistis et uos regem uestrum utilem atque strenuum, et eleuastis super uos militem hunc imperatoris Romanorum, crudelem, elatum atque superbum. Sine consilio hoc fecistis, non bene, sed male hoc egistis. Illi dixerunt: Quia sine lege abutebatur filias nostras. Penitet nos hoc fecisse contra regem nostrum. Utinam meruissemus inuenire eum,  et cum pace regnaret super nos! Tunc amicus ille regis misit partem solidi, quem prius inter se diuiserunt, dicens: Reuertere ad regnum Francorum, quia pacificata sunt omnia. Ille uero cognoscens  hoc signum, medium aureum, intellexit certo indicio quod a Francis desideraretur. Ipsisque rogantibus, reuersus est in regnum suum. Nam dum fuit in Toringia, cum Basina regina uxore Bisini [Al., Basini] regis ipse Childericus rex commistus fuit. Reuersusque ad Francos, in regno suo, restitutus est. Egidium autem Romanorum principem eiecerunt de regno eorum. Basina quoque illa regina Bisini regis Toringorum, relicto uiro suo, ad Childericum uenit. Cumque interrogata fuisset ab eo, quid quereret, aut pro qua causa ad eum de tam longinqua regione uenisset, respondisse fertur: Noui utilitatem tuam et pulchritudinem, quod sis utilis atque strenuus, ideo ueni ut habitem tecum. Nam si in extremis finibus maris utiliorem te cognouissem,  ipsum expetiissem, atque cum eo cohabitassem. At ille gaudens, eam sibi ad coniugium copulauit. Post hec igitur concipiens ex eo, peperit filium uocauitque nomen eius Chlodoueum. Hic fuit rex magnus super omnes reges Francorum, pugnator bellicosissimus atque egregius.



CAP. uIII.---Ubi capta est Agrippina ciuitas, et de morte Egidii: et de Adouagrio duce Saxonorum.

In illis diebus ceperunt Franci Agrippinam ciuitatem super Rhenum, uocaueruntque eam Coloniam; multumque populum Romanorum a parte Egidii occiderunt ibi. Egidius uero exinde per fugam lapsus, euasit. uenerunt autem Treueris ciuitatem super fluuium Mosellam, uastantes terras illas, ipsamque urbem succendentes ceperunt. Nam antea Chunis  fuerat disrupta atque afflicta. Eo tempore mortuus est Egidius dux Romanorum, tyrannus: et Syagrius filius eius in regnum eius resedit, habitauitque in  Suessionis ciuitate, ubi et sedem regni tenebat. Tunc Childericus rex commoto magno exercitu hostium usque Aurelianis ciuitatem perrexit, terras quoque illas uastauit. Adouagrius [Odouacrius] Saxonorum dux cum nauale hoste Andegauis ciuitatem uenit: magna tunc cede populum uastauit. Adouagrius itaque de Andegauis uel de aliis ciuitatibus obsides accepit. Redeunte quoque Adouagrio de Andegauis, Childericus rex cum Francorum exercitu ibidem aduenit, interfecto Paulo comite, qui in ipsa ciuitate preerat, ipsamque urbem cepit, et domum [ecclesiam] que in ea ciuitate erat, igne combussit.



CAP. IX.---De morte Childerici, et bellum Chlodouei contra Syagrium.

 Eo tempore mortuus est Childericus  rex Francorum, regnauitque annos 24. Chlodoueus uero filius eius regnum Francorum sagaciter suscepit. Anno autem quinto Chlodoueo regnante, Syagrius filius Egidii rex Romanorum Suessionis ciuitatem, quam pater eius tenuerat, residebat. Super quem Chlodoueus cum Ranacario [Al., Ragnehario] parente suo cum hoste aduenit. Conuenientesque ad bellum, hisque inter se fortiter compugnantibus, Syagrius lesum cernens exercitum suum, per fugam lapsus ad Alaricum regem Gothorum fugit ad Tolosam. Chlodoueus enim missos suos ad Alaricum transmisit, ut redderet Syagrium: si autem reddere non uellet, pararetur ad prelium. Ille uero timens Francorum iram, reddidit Syagrium missis Chlodouei. Qui cum presentatus Chlodoueo fuisset, iussit  eum occidere: totumque regnum eius et thesauros in suo dominio recepit.



CAP. X.---De petitione episcopi ad regem Chlodoueum, ut urceum redderet, et quia deuicti Toringii sub tributo seruierunt.


Eo tempore multe ecclesie a Chlodouei exercitu depredate sunt. Erat enim tunc fanaticus et paganus. De quadam autem ecclesia urceum [Al., urceolum] mire magnitudinis pulchrum hostis eius tulerat, cum ministerio ecclesie et ornamenta multa. Episcopus autem ecclesie ipsius missos suos ad regem direxit, deprecans ut si aliud de sacris uasis ecclesie recipere non mereretur, uel illum urceum reddere iuberet. Hec audiens rex, ait ad missos ecclesiasticos: Sequimini nos usque Sessionis [Suessionis] ciuitatem, quia ibi cuncta que acquisita sunt, diuidenda erunt. Cumque mihi urceus ille in  partem obuenerit, quod episcopus postulat adimplebimus. ueniens autem rex Sessionis ciuitatem, cuncta preda que acquisita sunt, rogat afferre in medium, dicens: Rogo uos, o fortissimi pugnatores, ut mihi dare istum urceum non negetis. Hec rege dicente, illi Franci qui bono animo fuerunt, dicunt illi: Omnia, gloriose rex, que cernis, tua sunt, et nos tuo dominio sumus subiugati. Quod tibi bonum uidetur, hoc fac. Nullus enim tue potestati resistere audet. Cum hec illi benigniter dixissent, unus Francus leuis cum uociferatione eleuata bipenne, quod est francisca, percussit urceum illum dicens: Tu nichil hinc accipias, rex, nisi quod tibi sors uera dederit. Obstupefactis omnibus, rex iniuriam suam patienter ferens, acceptumque urceum nuntio ecclesiastico  reddidit, seruans iram suam in corde suo absconsam. Transacto anno, Chlodoueus rex omnem exercitum suum iussit cum armorum apparatu aduenire, ostensurum in campo Martio, omnium armorum nitorem horum uidere. uerum ubi rex cunctum exercitum circuiuit, uenit ad hominem illum qui urceum antea percusserat, et ait ad illum: Nullus tam incultam  et sordidam armam habet quam tu. Quia neque clypeus, neque lancea, neque bipennis est utilis. Accepit autem rex franciscam eius, quod est bipennis, et proiecit in terram. At ille cum inclinasset se attollere eam, statim eleuatis manibus suis rex franciscam suam in capite eius defixit, et ait: Sic tu Sessionis ciuitate superiore anno in urceo illo fecisti. Mortuoque illo, alium exercitum rex de ipso campo iussit recedere in pace ad propria sua. Grandis pauor et timor pro hac causa in Francorum populo deinceps consurrexit. Chlodoueus exinde decimo anno regni sui commoto exercitu magno ualde in Toringiam abiit: ipsosque Toringos plaga magna prostrauit. Deuictoque ipso populo, totaque eorum terra uastata, ipsos Toringos tributarios  Francorum fecit.



CAP. XI.---Quod Aurelianus legatarius Chlodouei uestitus cultu peregrino ad opus domini sui sponsauit Chrodchilde.

. In illo tempore Gundeueus rex Burgundionum, qui ex genere Athanarici regis fuisse perhibetur, regnauit. Huic fuerunt quatuor filii, Gundobadus, Godeghiselus, Chilpericus et Godomarus. Gundobadus igitur Chilpericum fratrem suum interfecit gladio, uxoremque eius ligato saxo ad collum in aqua necare [Al., negare, noyer] precepit. Eilias eius duas, quarum una senior uocabatur Chrona, quam mutata ueste exsilio condemnauit, iuniorem uero nomine Chrothilde [Al., Chrodilde et Chrochilde] domo retinuit. Chlodoueus  itaque dum frequenter legationem in Burgundiam mitteret, Chrothildis puella inuenitur a legatariis. Qui cum eam uidissent pulchram, elegantem atque sapientem, Chlodoueo nuntiauerunt hec. Et ille hec audiens, iterum legationem ad Gundobadum misit, Aurelianum legatarium suum, Chrothildem neptam suam ab illo petens. Erat autem Chrothildis Christiana.  Quadam die Dominica cum ad missarum solemnia Chrothildis uenisset, Aurelianus missus Chlodouei accepit uestes pauperculas: bonas uero uestes, quas secum detulerat [Al., uestitas habuerat], reliquit sodalibus suis in siluis, et ante ecclesie matricolam in medio pauperum consedit. Transacta missarum solemnia, Chrothildis iuxta consuetudinem solitam cepit eleemosynam erogare in pauperibus. Cumque ad Aurelianum pauperem se simulantem uenisset, aureum unum in manu eius immisit. Ipse uero osculans manum puelle, ipsius pallium caute retraxit. Post hec illa ingressa in cubiculum suum, misit ancillam suam uocare peregrinum illum. At ille annulum a Chlodoueo rege manu tenens, necnon et reliqua ornamenta sponsalia recondita tenebat in  sacculum suum. Quem post discedens, in loco retro ostium camere secreto reliquit. Cui ait Chrothildis: Dic mihi homo iuuenis, cur te pauperem simulas, uel pro qua causa retraxisti pallium meum? Et ille dixit: Loquatur, obsecro, seruus tuus secreto tecum. Cui illa ait, Loquere. Orsus ille dixit: Dominus meus Chlodoueus rex Francorum misit me ad te; uult te sibi associare in reginam. Ecce annulus eius, et reliqua ornamenta sponsalia. Respexitque retro ostium camere, non inuenit sacculum suum, et perterrefactus ob id, timere cepit. Illa uero sollicita, undique requisiuit, dicens: Quis tulit pauperis istius sacculum? Statimque est prolatus. Quo aperto, recepit illa abscondita ornamenta sponsalia. Acceptoque annulo, quem Chlodoueus rex miserat  per Aurelianum reposuit illum in thesauro auunculi sui. Chlodoueoque salutem reprecans, dicere illi iubet: Non licet Christiane pagano nubere. uide ut hanc causam nemo resciat. Sed sicut Dominus Deus meus, quem ego coram omnibus confiteor, uult, sic fiat. Tu uero uade in pace. At ille reuersus, nuntiauit hec domino suo.



CAP. XII.---Ubi Chlodoueus rex misit ad Gundobadum pro sponsa sua Chrodchilde.

Anno insecuto misit Chlodoueus Aurelianum legatarium suum ad Gundobadum pro sponsa sua Chrothilde. Audiens hec Gundobadus, territus in corde suo, ait: Ut sciant omnes fortissimi consiliarii et amici mei Burgundiones qualem occasionem querit rex Chlodoueus aduersum nos, quia nunquam nouit  neptam meam. Et ait ad Aurelianum: Tu explorare uenisti domos nostras occasione querendi [petendi]. Renuntia domino tuo quia frustra mendacium locutus est, sponsam habere neptam meam. Et Aurelianus constanter loquitur ei, dicens: Mandat tibi dominus meus Chlodoueus rex: Si uis dare ei sponsam suam, ut locum ei prepares denominatum, ubi uis, quando Chrotildem sponsam suam recipiat. Sin autem non uis, ille cum exercitu Francorum in occursum tuum uenire disponet. Et ille ait: Ubicunque uult, ueniat: et ego contra eum ire dispono cum hoste plurimo Burgundionum, ut decedat ruina eius ad internecionem, quam perpetratus est coram multis gentibus, et uindicetur sanguis multorum, qui effusus est in  manibus uestris. Audientes hec Burgundiones qui erant consiliarii eius, metuentes ualde iram Francorum et Chlodouei, consilium dederunt Gundobado [Al., Gunbado], dicentes: Inquirat rex a ministris et cubiculariis suis publicis, si non fuerint aliquando deferta [Al., deportata et allata] munera per ingenium a legatariis Chlodouei regis: ut non inueniatur occasio super populum tuum et regnum tuum, ut uictor ualeas superare eum, eo quod nimis furibunda est Chlodouei nequitia. Burgundiones, sicut est solitum, hoc consilium dederunt regi suo. Requirentesque inuenerunt in thesauro regis annulum, Chlodouei inscriptione uel imagine inscriptum [Al., signatum et insculptum]. Tunc contristatus ualde Gundobadus rex, iussit puellam de hac causa inquirere.  Et illa ait: Scio, domine mi rex, ante hos annos tibi pro munere aurea munuscula a missis Chlodouei deferta [allata], et mihi ancille uestre annulum in manu positum paruulum. Ego uero in thesauris uestris ipsum recondi. Et ille dixit: Simpliciter et sine consilio hoc actum fuit. Acceptamque eam cum ira Aureliano misso Chlodouei tradidit. Ille autem cum sociis suis accepit Chrothildam cum magno gaudio et letitia, adduxeruntque eam Chlodoueo, Suessionis ciuitate in Francia. Gauisus est autem Chlodoueus rex, eamque in matrimonium sibi copulauit. Cum esset sero die illa, quando insimul nuptiali more accumbere deberent, illa prudentie sue more conuersa et confisa in Dominum, ait: Deinceps, domine mi rex, audi ancillam tuam loquentem,  et concedere digneris quod deprecor, antequam famula tua uestre dominationi ceam. Et rex ait: Postula quod uis, et ego tibi concedam. Et illa postulauit dicens: Primum peto ut Deum celi Patrem omnipotentem credas, qui te creauit. Secundum, confitere Dominum Iesum Christum Filium eius, qui te redemit, Regem omnium regum, a Patre de celis missum. Tertium, Spiritum sanctum, confirmatorem et illuminatorem omnium iustorum. Totam ineffabilem maiestatem, omnipotentiamque ceternam agnosce, et agnitam crede, et idola uana derelinque, qui non sunt dii, sed sculptilia uana, incendeque ea: et ecclesias sanctas quas succendisti, restaura. Memento, queso, insuper ut requirere debeas portionem genitoris mei et genitricis mee,  quos auunculus meus Gundobadus malo ordine interfecit. Sic sanguinem eorum Dominus uindicet. Et Chlodoueus ait: Unum restat difficile quod petis, ut deos meos derelinquam, et Deum tuum colam. Aliud uero quod petis, ut potero, faciam. Illa uero denuo institit, supplexque iterum postulauit: Hoc maximum obsecro, ut Dominum Deum omnipotentem, qui est in celis, adores.



CAP. XIII.---Quod iterum Chlodoueus misit ad Gundobadum pro thesauro Chrodchilde.

Chlodoueus iterum in Burgundiam Aurilianum ad Gundobadum dirigit, pro thesauro Chrothilde regine sue. Gundobadus uero in ira commotus ait: Nunquid in manus Chlodoueo tradetur regnum meum,  aut thesauri mei? Nonne obtestatus fui tibi, Auriliane, ut non uenires amplius in regno meo explorare substantiam meam? Per salutem principum obtestor, et cum iuramento spondeo, reuertere cito, et recede a me: sin autem, ego interficiam te. Cui Aurelianus respondit, dicens: uiuit dominus meus Chlodoueus rex, et primatus magnanimorum Francorum in regno eius [et Franci qui cum eo sunt, quia], quia non timeo minas tuas, quandiu dominus meus aduiuit. Et sic mandat filius tuus proprius [Al., propinquus], dominus meus Chlodoueus rex, ubi pro thesauro uxoris sue domine mee cum exercitu suo tibi occurret. Igitur Burgundiones, sicut est consuetudo, dato consilio Gundobado regi suo dixerunt: Da nepte tue aliquid de facultate thesauri sui qui ei contingit, quia  sic esse iustum decernitur. Habeasque fedus et pacem cum Chlodoueo et gente Francorum; ne forte irruant in terram nostram, quia populus ferocissimus est [ualidus et ferus est], sine Deo existens. Audiensque eorum consilium Gundobadus, dedit per manus Auriliano ad partem Chlodoueo maximam partem ex thesauro suo, et supellectilem pretiosissimam nepte sue Chrothilde regine transmisit. Aurum quoque multum et argentum, fabricaturasque speciosissimas, tradens legato, ait: Quid restat aliud, nisi ut omne regnum meum cum Chlodoueo diuidam? Et dixit ad Aurilianum: Reuerte ad dominum tuum, quia habes quod ei deferas, munera multa que non laborastis. Et ait Aurilianus: Filius tuus est dominus meus Chlodoueus rex: omnia uestra communia  erunt. Et dixerunt sapientes Burgundionum: uiuat rex qui tales habet leodos [Al., leudos]. Reuersusque est Aurilianus cum thesauris multis ad dominum suum in Franciam. Chlodoueus uero rex habebat tunc filium de concubina, nomine Theudericum.



CAP. XIu.---De predicatione Chrodchildis ad Chlodoueum, ut Regem regum crederet.

In illis diebus dilatauit Chlodoueus amplificans regnum suum usque Sequanam. Sequenti tempore usque Ligere fluuio occupauit. Accepitque Aurilianus castrum Milidunensium, quem in ducatum accepit. Concepit uero et Chrothildis, peperitque filium, quem  baptismo consecrare uoluit. Tunc non credebat Chlodoueus Dominum Deum celi. Regina enim quotidie predicabat eum. At ille nolebat audire eam. Interea regina parat ad baptismum filium, ornat ecclesiam uelis atque cortinis: si quomodo cor regis ad credendum compungere posset [Regina uero, idem tentans, omnia que ad baptismum necessaria uidebantur adornat, filiumque uelatum atque fasciatum latenter baptizandum offert, quo eo melius regis animus ad credendum compungeretur]. Baptizatus est autem puer, quem in albis Ingomirum uocauit, qui in ipsis albis transiit. Rex autem de morte eius nimis contristatus, reputabat increpando dicens: Quia si in nomine deorum meorum dedicatus fuisset puer, uixisset utique. Quia in nomine Dei uestri baptizatus  est, uiuere non potuit. Regina uero dicebat: Deo gratias ago quia me non duxit indignam ut de utero meo primogenitum in regno suo recipere dignaretur. Ego autem nullum dolorem in corde meo pro hac causa retineo. Postea uero genuit alium filium, quem baptizatum Chlodomirum uocauit. Et hic cum egrotare cepisset, dixit rex: Non potest aliud nisi ut de isto sic sit quomodo fuit et de fratre eius, ut baptizatus in nomine Dei uestri cito moriatur. Sed hic orante regina, et Domini misericordia precurrente, recepit sanitatem. Regina quoque non cessabat predicare regem ut Deum uerum coleret, et idola que colebat uana derelinqueret. Sed nullo modo animum eius ad credendum commouere potuit, donec tandem aliquando bellum contra Alamannos Sueuosque moueret,  in quo compulsus est confiteri quem antea negauerat.



CAP. Xu.---Bellum contra Alamannos, ubi Chlodoueus necessitate compulsus uerum Deum inuocat in adiutorio, et a sancto Remedio baptizatur.

Factum est autem, bellantibus inter se Francorum exercitu cum Alamannis, ut Chlodouei exercitus nimis corrueret. Aurilianus intuens regem, ait: Domine mi rex, crede tantummodo Dominum celi, quem domina mea Chrothildis regina predicat. Ille uero eleuatis ad celum oculis, commotus lacrymis ait: Iesu Christe, quem Chrothildis regina mea prelicat  esse Filium Dei uiui, qui subuenis in tribulatione, qui das auxilium in te sperantibus, tuum adiutorium deuotus postulo, ut si mihi uictoriam super hos hostes dederis, et expertus fuero illam uirtutem quam de te populi predicant, credam tibi, et in nomine tuo baptizer. Inuocaui enim deos meos; et, ut experior, elongati sunt ab auxilio meo. Unde credo eos nulla potestate esse preditos, qui sibi credentibus implorati non succurrunt. Te uerum Deum ac Dominum inuoco, tibique credere desidero, tantum ut liberes me ab aduersariis meis. Cumque hec orans clamaret, Alamanni in fugam lapsi terga uerterunt. Cumque regem suum uidissent interfectum, Chlodouei potestati se subdunt, dicentes: Parce precamur, domine rex, ne pereant plures de populo,  quia iam tui sumus. Tunc iussit rex imminentem plagam cessare: Alamannos cepit, ipsos terramque eorum sub iugo tributarios constituit. Factaque uictoria, reuersus est in Franciam ad reginam suam, narrauitque ei qualiter per inuocationem nominis Iesu Christi uictoriam meruit obtinere. Acta sunt hec anno Xu Chlodoueo regnante. Tunc regina clam uocauit sanctum Remedium [Remigium], urbis Rhemensis antistitem, deprecans eum ut regi uiam salutis predicando ostenderet. Regem uero ad baptismum beatus epicopus uocans, ab illo ueniam loquendi deprecabatur. Cui rex ait: Libenter te audiam, beatissime Pater. Sed unum restat, quia populus qui me sequitur non uult relinquere deos suos, sed uadam adhortari eos iuxta uerbum tuum. Conueniens autem  rex ad populum, cepit cohortari eos. Acclamauerunt autem precurrente misericordia Dei et potentia ipsius, omnis populus Francorum, fortiter dicentes:  Mortales deos derelinquimus nunc, gloriose rex, et Deum uerum immortalem, quem Remedius predicat, colere eique credere parati sumus. Nuntiauerunt autem hec sancto Remedio. Ille quoque gaudio magno repletus, iussit baptismi lauacrum parare. uelis diuinis historiis depictis adumbrantur platee, fabricantur ecclesie, componitur baptisterium, balsamum et cetera odoramenta redolent. Talem enim gratiam Dominus subministrauit in populo, ut estimarent se paradisi odoribus repletos fuisse. Rex ergo prior petiit sanctum Remedium, ut se baptizaret. uenit nouus Constantinus ad baptismum, abnegatis diabolo pompisque eius . Cui ingresso ad baptismum, sanctus Dei regi sic ait ore facundo: Mitis depone colla, Sicamber: adora quod incendisti,  incende quod adorasti. Erat autem sanctus Remedius uir sapiens atque sanctissimus, egregius rhetoricus, preclarus in uirtutibus, cecis uisum restituens, mortuis uitam reparans, demonia eiiciens. Igitur rex omnipotentem Deum in Trinitate confessus, baptizatus est in nomine Patris, et Filii et Spiritus sancti: delibutusque sacro chrismate cum signo sancte crucis Domini nostri Iesu Christi. Baptizantur de exercitu eius amplius quam tria millia uirorum. Baptizantur sorores eius, his nominibus, Alboflidis et Landehildis, ipsa die. Baptizaturque postea cunctus populus Francorum cum gloria.



CAP. XuI.---Ubi Burgundiones a Chlodoueo deuicti eius dominio se subdunt: et de hominum deuoratione a bestiis dicitur

  Post hec autem Chlodoueus contra Gundobadum [Gundebaudum] et Godeghiselum fratrem eius, commoto exercitu Francorum grandi,  perrexit. Illi hec audientes, exercitum maximum colligunt Burgundionum. uenientesque Diuione castrum super Hoscarum [Al., Oscaram] fluuium, ibi inter se ualde atrociter confligentibus Chlodoueo et Gundobado ac Godeghiselo, Burgundiones terga uerterunt. Chlodoueus quoque, sicut solebat, uictor exstitit. Afflictoque exercitu Burgundionum, Gundobadus et Godeghiselus in fugam uersi uix euaserunt. Gundobadus in Auenionem ciuitatem super Rhodanum ingressus, ibi se reclusit. Sed Chlodoueus rex illuc eum persecutus obsedit. Qui cum ipsam urbem effringere non potuissent, regionem illam nimium uastauerunt Franci. Gundobadus itaque misit consiliarium suum sapientem, Aredium nomine, ut animum furentis Chlodouei regis per suum consilium  optimum mitigaret. Dederuntque ei munera infinita, auri et argenti pondera multa, atque se sub eius tributo subiugauerunt. Chlodoueus uero ablatis thesauris cum preda maxima cum Francorum exercitu reuersus est uictor.

In his temporibus fuit in uiennam urbem terremotus maximus, ubi multe ecclesie et domus multorum concusse fuerunt et subuerse. Ibi bestie multe oberrantes, lupi, ursi ac cerui. Ingressique per portam ciuitatis, deuorabant plurimos. Per totum autem annum hoc faciebant. . Nam ueniente Dominica solemnitate diei sancte Pasche, sanctus Mamertus, qui in ea urbe erat episcopus, dum missarum solemnia [Al., sacrificia] ipsa uigilia celebraret, palatium quoque regale  quod in ciuitate erat diuino igne succensum est. Cumque hec agerentur, appropinquante Ascensione Domini, indixit ieiunium triduanum uir Dei sanctus in populo, cum gemitu et contritione spiritus, instituit orandi modum, edendi seriem, erogandi hilarem dispensationem. Tunc [Al., et contritione spiritus his temporibus semper celebrari. Tunc] cessauit ipsa tribulatio  et subuersio. Deinceps omnes ecclesie Dei et sacerdotes, hoc exemplum imitantes, usque ad presens ipsas triduanas litanias ubique celebrare noscuntur.



CAP. XuII.---De miraculis Dei Chlodoueo ostensis, et quia deuictis Gothis Alaricum interfecit.

 In illis diebus rex Chlodoueus cum uenisset Parisius ciuitatem, ait ad reginam et ad populum suum: Satis mihi molestum est [durum uidetur] quod Gothi Ariani partem optimam Galliarum tenent. Eamus cum Dei auxilio, et eiiciamus eos de ipsa terra, nostrisque eam ditionibus subiiciamus, quia ualde bona est. Placuitque hoc consilium proceribus Francorum. Tunc Chrotildis regina consilium dedit regi dicens: Faciens, inquit, faciet Dominus  Deus uictoriam in manibus domini mei regis. Sed tu audi ancillam tuam, et faciamus ecclesiam in honorem beatissimi Petri principis apostolorum, ut sit tibi auxiliator in bello. Et rex ait: Placet hoc quod hortaris, ita faciamus. Tunc rex proiecit a se in directum bipennem suam, quod est francisca, et dixit; Fiatur ecclesia beatorum apostolorum, dum auxiliante Deo reuertimur. Commouit autem rex cunctum exercitum suum, populum Francorum, et Pictauis direxit. Ibi enim tunc Alaricus rex Gothorum commorabatur. At uero cum multa pars hostium per territorium Turonorum [Al., Torinicum] transiret, precepit rex, pro reuerentia sancti Martini, ut nichil aliud nisi herbam presumerent accipere ad eorum equos sustentandum. Direxit itaque nuntios rex ad  beati Martini basilicam cum muneribus multis, et equo suo uelocissimo, quem rex amabat plurimum, et ait: Ite, et forsitan uictorie aliquid ex sancto sermone accipietis a Scripturis sanctis. Tunc datis muneribus nuntius dixit: Si tu Deus adiutor mihi es, et gentem hanc incredulam tibi meis manibus tradideris, in ingressu basilice, sancte Martine, dignatus  esto mihi reuelare, ut sciam si propitius mihi sis famulo tuo. uenientibus autem pueris ad beati Martini ecclesiam, cum ad ipsa limina introissent [peruenissent], primicerius ecclesie hanc antiphonam imposuit, dicens: Precinxisti me, Domine, ad bellum, et supplantasti insurgentes in me subtus me: et inimicorum meorum dedisti mihi dorsum, et odientes me disperdidisti. Quod psallentium ut audierunt, Domino gratias agentes, dimisso ibi equo regis, et alia munera multa, cum letitia et exsultatione nuntiauerunt regi. Cum uenisset autem rex ad fluuium uincennam cum exercitu suo, in quo loco eum uadare deberet, non inueniebat. Inundauerat enim a multitudine pluuiarum. Deprecatusque est Dominum ut ei uadum ostenderet, et nocte illa ibidem fuit. Mane autem facto,  cerua mire magnitudinis ante eos Dei uoluntate [nutu] precedens uadum ostendit. Illaque uadante, populus quoque sequens uadauit. ueniente autem rege apud Pictauis ciuitatem, dum procul ab ecclesia sancti Hilarii tentoria fixisset, ea nocte pharus ignea [igneus] ex ea uisus est exisse. Apparuit nempe super ipsa tentoria in auxilium Chlodoueo regi cum uirtute beati Hilarii. Precepit ergo tunc rex hosti suo, ut nec cibum, nec ulla stipendia de ipso pago tollerent, neque etiam spolia. Chlodoueus autem rex cum Alarico rege Gothorum in campo uogladise [Al., uocladinense] super fluuium Clinno, milliario decimo ab urbe Pictaua conuenit. Illisque inter se compugnantibus, Gothi cum rege suo nimis collesi [collisi] terga uerterunt, et Chlodoueus rex, sicut solebat,  uictor exstitit. Cumque Alaricum interficeret, duo Gothi cum contis eum ex aduerso in latere ferierunt. Sed propter loricam qua indutus erat non liuorauerunt eum [nichil ei nocuerunt]. Dominus enim adiuuabat eum in cunctis que agebat. Maximus autem tunc ibi Aruernorum populus, qui cum Apollonare duce uenerat, corruit in gladio Francorum, cum senatoribus multis. De hac pugna Amalricus euasit per fugam, filius Alarici, et in Spaniis [Hispaniis] regnum patris sui sagaciter recepit. Chlodoueus autem Theodericum filium suum per Albiensem et Rotinus ciuitatem ad Aruernum dirigit. Qui pergens, omnes urbes illas a finibus Gothorum usque Burgundiam subiugauit, et in potestatem patris sui restituit. Regnauit  igitur Alaricus annis 12; Chlodoueus quoque apud Burdigalensem [Al., Burdalensem] ciuitatem totam hiemem resedit. Thesauros uero plurimos Alarici regis de Tholosa abstulit, omnesque urbes illas accipiens, Ecolosinam ciuitatem ueniens, tantam ei gratiam Deus contulit, ut in eius aduentum muri eius funditus corruerent. Interfectis quoque Gothis qui ibidem erant, ipsam urbem apprehendit. Atque ita omni terra eorum subiugata, in Santonico [Al., Santoneo] uel Burdigalense Francos precepit manere, ad defendam Gothorum gentem . Deinde Turonis ciuitatem reuersus, multa munera basilice beati Martini tribuit. Equus uero, quem antea ad ipsam ecclesiam transmiserat, illius matricolariis datus est. Ille uero centum solidos pro ipso  equo, ut eum reciperet; transmisit. Quibus datis, equus ille nullatenus se mouit. At ille ait: Date illis alios centum solidos. Cumque alios solidos dedissent, statim ipse equus solutus abiit. Tunc cum letitia rex ait: uere beatus Martinus bonus est in auxilio, sed carus in negotio. Ab Anastasio imperatore accepit tunc codicillos Chlodoueus rex pro consulatu. Tunica blattea indutus rex in basilica beati Martini, corona aurea in capite suo: ascenso equo, aurum et argentum in atrium, quod est inter ciuitatem et ecclesiam beati Martini, presente populo manu propria sparsit [erogauit], atque uoluntate benignissima dispensauit. Ab ea die tanquam consul et Augustus est appellatus. De Toronis autem egressus, Parisius ciuitatem ueniens, ibi sedem regni sui constituit.



CAP. XuIII.---Bellum Chlodouei contra Ragnacarium parentem suum.


 Deinde commotus contra Ragnacarium [Al., Ragneharium et Regnaharium] parentem suum. Erat autem ipse Ragnacarius apud Camaracum ciuitatem effrenis in luxuria. Habebat quoque consiliarium nomine Faronem simili spurcitia lutulentum. Cum enim aliquid muneris aut cibi ei deferti essent, dicebat: Sint ista mihi, et meo Faroni consiliario. Pro qua causa indignati Franci qui erant cum eo, consentiebant Chlodoueo, commouentes eum aduersus Ragnacarium. Deditque eis Chlodoueus stipendia pro hac causa, balteos et armellas assimilatas de auro, sed de intus eramen et cuprum [Al., cobrium] erat deauratum, sub dolo factum, pro  munere leudibus Ragnacarii, qualiter super ipsum inuitarent eum. Commoto Chlodoueus exercitu contra Ragnacarium parentem suum, misit Ragnacarius speculatores ad cognoscendum, interrogans, cuius esset hostis maior? Qui interrogati responderunt mentientes: Tibi est fortior, et tuo Faroni consiliario. uenientes autem Chlodoueus et Ragnacarius ad pugnam, fortiterque inter se preliantes, Ragnacarius cesum cernens exercitum suum, fugere nititur. Sed ab ipsis traditoribus comprehensus, ligatis a tergo manibus, una cum Ricario fratre suo Chlodoueo presentatur. Cui dixit Chlodoueus: Cur humiliasti gentem nostram, ut te uinciri permitteres? Nonne melius tibi fuerit mori? Et eleuata bipenne,  in caput eius defixit, et mortuus est. Conuersusque ad fratrem eius, ait: Si tu solatium fratri tuo prebuisses, ille ligatus non fuisset. Similiter et ipsum in capite percussum interfecit, et mortuus est. Post mortem eorum, cognoscentes traditores eorum aurum, quod a Chlodoueo acceperant, esse uitiatum, dixerunt hoc regi. Rex autem respondens, dixit eis: Merito tale aurum debet accipere, qui dominum suum ad mortem tradit. Sufficiat uobis uitam tantummodo habere concessam, ne inter tormenta deficiatis. Illi autem hec audientes, gratiam et uitam solummodo optabant habere adeptam, hoc sibi sufficere dicentes. Fuerunt autem supradicto Ragnacario parentes: quorum frater Regnemirus [Rignemiris] nomine apud Cenomannis ciuitatem iubente Chlodoueo rege interfectus  est. Quibus mortuis uel peremptis, omne regnum eorum et thesauros Chlodoueus accepit. Interfectisque multis et magnis regibus, uel parentibus suis, post hec omnia mortuus est Chlodoueus rex in pace, et sepultus est in basilica sancti Petri apostoli, quam ipse uel regina sua edificauerant . Mortuus est autem anno 5 postquam cum Alarico rege Gothorum pugnauit. Regnauitque simul annis 30. A transitu sancti Martini usque ad transitum Chlodouei regis fuerunt anni 112. Chrothildis uero regina post mortem uiri sui Toronis ciuitatem frequenter pergens, ad basilicam beati Martini diutissime commorata, Domino seruiebat, et Parisius raro uisitabat.



CAP. XIX.---De morte Chlodouei, et quia quatuor filii eius in regno successerunt: et de Danis qui in Gallias irruunt.


 Igitur post mortem uiri sui Chlodouei regis, quatuor filii eius, Theudericus, Chlodomirus, Childebertus et Chlotarius, regnum eius diuiserunt equaliter. Habebat quoque tunc Theudericus filium nomine Theudobertum, strenuum et utilem: eleuatique sunt in magna potentia. Amalricus quoque filius Alarici regis Gothorum sororem eorum ad coniugium petiit. Quam illi non negantes, cum ornamentis optimis transmiserunt, eamque ipse sibi in matrimonium assumpsit. In illo tempore Dani cum rege suo nomine Chochilago [Al., Chohilaico et Cochilag], cum nauale hoste per altum mare Gallias appetunt, Theuderico pagum Attoarios uel alios deuastantes  atque captiuantes, plenas naues de captiuis habentes, alto mare intrantes, rex eorum ad littus maris resedit [plenas naues implebant spoliis, numeroque captiuorum: altumque mare secantes, naues impellebant, rege eorum cum exercitu ad littus maris sedente]. Quod cum Theuderico nuntiatum fuisset, Theudobertum filium suum cum magno exercitu in illis partibus dirigens. Qui consequens eos, pugnauit cum eis cede maxima, atque ipsis prostratis regem eorum interfecit, predam tulit, et in terram suam restituit.



CAP. XX.---Quod Chlodmirus et Childebertus et Chlodarius bellum ineunt aduersus Burgundiones.

 In illis diebus Chrothildis  regina cum uenisset Parisius, ait ad filios suos: Non me penitet, o filii mei, uos dulciter enutrisse. Precor itaque, indignamini super iniuriam meam, et patris mei et matris mee mortem uindicate. Illi hec audientes, in ira magna commoti, cum maximo exercitu Burgundiam petunt, contra Sismundum et Godomarum [Al., Sigismundum et Gotmarum] reges filios Gundobadi. Tunc temporis edificabat Sismundus rex monasterium sanctorum martyrum Agaunensium in Burgundia, sancti Mauricii scilicet cum sociis suis sex millibus sexcentis. Illi autem commouerunt hostem Burgundionum contra Chlodomirum regem, et Childebertum et Chlotarium fratres, filios Chlodouei. Illis inter se compugnantibus, fugerunt cesi Burgundiones cum Godomaro. Sismundus uero  dum ad sanctos Agaunis fugeret, consecutus est eum Chlodomirus, apprehenditque eum cum uxore et filiis eius: captosque in pago Aurilianis eos adduxit, atque in carcerem retrudi iussit. Beatus autem Auitus, qui erat tunc uir sanctus, abba in Aurelianensi ciuitate, deprecabatur Chlodomirum [Chlodomerim] ut non occideret eos. Sed ille nolebat audire eum. Tunc interfecit tam Sismundum et uxorem eius, quam et filios eius, proiecitque eos in puteum in loco qui dicitur Colomna uico.



CAP. XXI.---Quod iterum Chlodmirus Burgundiones deuictos interfectus est.

Post hec iterum commouit exercitum Chlodomirus, in Burgundiam pergens contra Godomarum [Al., Gaismarum]. Cumque uenisset cum magno hoste  in pago uiennense, in loco qui dicitur uisoroncia [uisroncia], et Godomarus locatis gentibus cum Chlodomiro preliaretur, Burgundiones ualde collesi cum Godomaro fugerunt. Cumque eos persequeretur Chlodomirus, nimis ualde precucurrit, antecedensque eos cum equo ualde ueloci, in medio eorum ingressus est. Sed ex aduersa parte percussus corruit, et mortuus est. Quod uidentes Franci, nimio dolore et ira commoti, Godomarum persequentes exterminant, Burgundiones perimunt, cunctasque regiones deuastantes, a puero usque ad senem omnes peremerunt, et ita reuersi sunt. Chlotarius hec audiens, uxorem fratris sui accepit in coniugium, Gundeucam nomine. Filios quoque Chlodomiri orphanos, Theudoaldum, Guntharium, et Chlodoaldum, Chrothildis regina nutriebat,  eos secum retinens.



CAP. XXII.---De cede magna quod Franci in Thoringorum populo prostrauerunt, et de Ermenfredo rege eorum.

 In illo tempore Theodericus, et Theudobertus [Theutbertus] filius eius, et Chlotarius rex, cum Francorum exercitu Rhenum transeuntes, in Toringiam dirigunt contra Ermenfridum regem Toringorum. Hec audientes Toringi, fossatos fecerunt sub dolo, desuper cooperientes eos cespitibus. Cumque ad bellum ibidem conuenissent, intelligentes quod equi eorum ibidem corruissent, indignati sunt ualde. Fugit autem Ermenfridus cum Toringis usque Onestrudem fluuium, illicque eum persecuti sunt Franci. Sed ille reparatis uiribus contra Francos nitebatur. Sed tanta cedes ibi fuit de Toringis,  ut ipse fluuius ex eorum cadaueribus repleretur. Franci uero super eos tanquam per pontem transibant et conculcabant. Totamque regionem illam uastantes, et captiuos abducentes, cuncta depopulati sunt. Ermenfridus quoque per fugam uix lapsus euasit. Franci autem cum multa preda et spolio reuersi sunt. Fuerunt autem Ermenfrido duo fratres, Baldericus et Bertecarius [Al., Berecarius et Bertarius].  Post hec iterum Theudericus data fide Ermenfrido regi, Tulpiaco ciuitate eum ad se uenire fecit. Cumque super murum ipsius ciuitatis colloquerentur, impulsus de muro urbis ipsius corruit ad terram, et mortuus est, suosque infantes Theudericus interficere rogauit [iussit].



CAP. XXIII.---Bellum quod Childebertus exercuit aduersus Gothos, et de Amalrici interfectione.


 Childebertus quoque cum esset Aruernis ciuitate, soror eius uxor Amalrici regis Gothorum, nomen puelle Clothildis [Al., Chlodchildis] regina, direxit ad eum nuntios de Spania, dicens, quanta mala ei Amalricus fecisset, et qualiter super ipsam insidiaretur propter catholicam fidem. Nam cum ad ecclesiam Christi iret orationem facere, stercora et multos fetores ipse super eam proiiciebat, atque in tantum eam uerberabat, ut sanguinem uomeret. Quem illa in sudario suo collectum fratri suo transmisit, dicens: Indignate [uindicate], dulcissime frater, laborem et iniuriam meam, domine carissime. Cum hec audisset Childebertus  rex, in ira magna commotus, hostem maximum collegit, et in Spaniam direxit, atque pugnam iniit cum Amalrico. At uero Gothi ualde collesi [collisi], Amalricus fugam uertit, naues parat ad fugiendum. Cumque attingere conaretur ad ipsas naues, persecutus est eum exercitus Childeberti. At ille uictum se cernens, ad ecclesiam Christianorum fugere nitebatur. Sed antequam ad introitum ecclesie peruenisset, quidam Francus eum lancea percussit, mortuusque est ibi. Tunc Childebertus Spaniam deuastans, Toletum [Al., Tulletum] urbem ingressus, thesauros magnos inde abstulit, et una cum sorore sua reuersus est. Sed nescio quo periculo imminente languore in ipso itinere mortua est. Parisius quoque deportata, in basilica sancti Petri iuxta patrem suum sepulta  est. Childebertus uero inter reliquos thesauros ministeria ecclesiarum detulit, id est de uasis Salomonis pretiosissimis sexaginta calices, quindecim patinas, uiginti capsas Euangeliorum ex auro purissimo gemmario opere celatas, pulchre ornatas. Ille uero noluit ea confringere, sed per Ecclesias cuncta distribuens, dispensauit.



CAP. XXIu.---Consilio impio Childebertus et Chlodtharius pertractantes nepotes suos interficiunt, et regnum patris eorum inuadunt.

 In illis diebus Chrothildis regina, cum Parisius resideret, uidensque Childebertus rex, quod filios fratris sui senioris Chlodomiris prefata regina mater ipsius enutriret, et nimis eos diligeret, cogitans quod reges eos uellet facere,  dixit Chlothario fratri suo: Mater nostra filios fratris nostri secum retinet, et tenere diligit, eosque in regno fratris nostri uult eleuare. Consilio igitur accepto pertractare debemus quid de eis faciamus. Aut tondamus eos, aut interficiamus, regnumque fratris nostri patris eorum inter nos diuidamus. Miserunt autem ad reginam Parisius Arcadium, nobilem uirum et industrium, dolose dicentes: Dic matri nostre, ut mittat ad nos filios fratris nostri, nepotes nostros, ut eos reges constituamus. At illa credens hoc uerum esse, gaudens ipsos eis transmisit. Illi uero statim remiserunt Arcadium ad reginam, dicentes: Hic sunt forfices, et ecce gladius. Sic mandant filii tui: Si uis eos tondere aut gladio perimere. Illa uero pre nimio  dolore et amaritudine cordis cum lacrymis ait: Satis undique me angustie comprimunt. Si regnare non debent, quid mihi eos prodest nutrisse? Melius est illis mori quam tonderi. At ille renuntiauit eis dolose falsum, dicens: Sic dicit regina, Magis uolo eos occidere, quam tondere. Nec mora etiam, apprehendit Chlotharius puerum seniorem, proiecitque eum ad terram, ac defixit in ascella eius cultrum. Qui transuerberatus, statim mortuus est. Frater quoque iunior cum hoc uidisset, proiecit se ad pedes Childeberti, dicens flendo: Succurre mihi, piissime pater, ne et ego peream sicut frater meus. Tunc Childebertus commotus lacrymis, ait: Obsecro, dulcissime frater, ut isti uitam concedere digneris, et quantum [Al., ut huius uitam tua largitate mihi concedere  iubeas, et quantumcunque] uolueris, pro hoc dabo tibi. At ille in ira succensus, ait ad eum: Eiice eum a te, aut certe pro eo morieris. Tu es enim qui hoc malum consilium perpetrasti, et modo tu uis liberare eum. Hec audiens Childebertus, proiecit eum a se. Chlotharius quoque elisit eum in terra, defixoque in ascellam cultro interfecit eum, sicut fratrem eius: et pueros eorum nutritios similiter iugulauit, ascensisque equitibus [equis] abscessit. Regina quoque hec audiens, cum nimio merore attrita, compositis corpusculis eorum, cum magno psallentio et immenso luctu Parisius ad basilicam sancti Petri deportata sepeliuit. Quorum unus erat decem annorum, et alius septem. Tertius uero nomine Chlodoaldus effugit, et per auxilium puerorum fortium liberatus  est. Qui postea relicto terreno regno, ipse propria manu se totondit, et clericus factus est, ac bonis operibus preditus presbyter ordinatus est. Plenus uero post modum uirtutibus migrauit ad Dominum. Nouiento uilla Parisiaci suburbano depositus requiescit. Chrothildis autem regina in eleemosynis profluens, cum summa abstinentia et sobrietate uite iugiter degebat.



CAP. XXu.---De morte Theuderici, et regnum Theudoberti, et bellum aduersus Chlodtharium.

 In illis diebus mortuus est Theudericus rex. Regnauit autem annos 23. Theudobertus [Theutbertus] quoque filius eius regnum eius recepit. Post hec Childebertus et Theudobertus commouentes exercitum, contra Chlotarium ire disponunt.  Ille autem hec audiens, uidens quod eorum exercitui resistere non possit, in siluam confugit in Auriliano [Al., Arelauno], fecitque combros, totam spem suam in Dei pietate transfundens. Sed et Chrothildis regina hec audiens, beati Martini sepulcrum adiit, ibique in oratione prostrata, tota nocte uigilans, deprecabatur Dominum, ne inter filios suos bellum ciuile consurgeret. Cumque conuenissent cum hostibus magnis contra Chlotarium, ut sequenti die eum interficerent, mane facto in loco, in quo erant congregati, orta est maxima tempestas, tentoria disrumpens cum immixtis fulgoribus, atque cuncta subuertit, irruentibus imbribus cum tonitruis ualidis. Illi uero prostrati in terram corruentes, cesi grandinibus  ualidis, grauiter uerberati [Al., turbati] corruunt. Nullum eis tegumen remansit, nisi clypeus tantum, hoc maxime timentes, ne ab igne celesti cremarentur. Sed et equi eorum ita dispersi sunt, ut uix in uicesimo stadio reperirentur. Multi etiam de his non sunt inuenti. Tunc illi aut lapidibus cesi, aut humo prostrati, penitentiam agentes ueniam precabantur a Deo, quod talia contra sanguinem suum agere uoluissent. Super Chlotarium uero neque una quidem pluuie gutta cecidit, neque ullatenus sonitus tonitrui est auditus, sed neque anhelitus [Al., anillitus] uenti in illo loco senserunt. Illi quoque mittentes nuntios, pacem et concordiam petierunt; qua data, ad propria sunt reuersi.



CAP. XXuI.---Quod Childebertus et Chlodtharius in Hispaniam dirigunt, Cesaraugustam obsident, et quia Longobardi sub tributo uixerunt.


 Post hec iterum Childebertus et Chlotarius commoto exercitu magno in Spaniam dirigunt. In quam ingressi, ipsam terram uastantes succenderunt, interficientes populum. Cesaraugustanam ciuitatem circumdantes obsederunt. Populus autem qui ibidem obsessus tenebatur, induti ciliciis, asperso capite cinere, in tanta humilitate ad Deum conuersi sunt, ut cum tunica beati uincentii martyris muros ciuitatis psallendo circumirent. Mulieres similiter indute nigris palliis, dissoluto crine, plagentes sequebantur, ut illic Niniuitarum ieiunium celebraretur. Quod hi reges uidentes, putabant eos aliquid agere maleficii. Tunc apprehensum  unum rusticum de ciuitate, interrogabant eum quid hoc esset quod agerent. Qui ait: Domine, tunicam uincentii martyris deportant, et cum ipsa ut eis Dominus misereatur exorant. Et ille ait: uade, dic episcopo ciuitatis ut cum fiducia ueniat ad nos nichil dubitans. Ille uero cum hec episcopo nuntiasset, ipse cum muneribus statim occurrit eis. Childebertus quoque postulauit ut ei reliquias beati uincentii daret. At ille dedit ei stolam eius. Tunc memorati reges acquisita maxima parte Spanie, cum multis thesauris et spoliis reuersi sunt. Childebertus uero Parisius ueniens ecclesiam in honore beati uincentii martyris edificauit. Tunc Theudobertus rex, filius Theuderici, in Italiam cum hoste plurimo abiit, Langobardis deuictis atque prostratis, maximam  partem de ipsa terra uastauit, ipsosque Langobardos tributarios subiugauit [sibi fecit], et cum multo spolio reuersus est. [a 1Kb] Sed quia terra illa uel loca, ut fertur, morbida sunt, exercitus eius diuersis febribus uexabatur. Dicitur etiam tunc temporis usque Ticinum accessisse ciuitatem, in qua Buccelenum direxit. Qui minori Italia capta, atque in ditionem antedicti regis redacta, maiorem petiit. In qua contra Belsuarium [Al., Belisarium] multi uicibus pugnans, uictoriam obtinuit. Cumque imperator uidisset quod Belsuarius crebrius uinceretur, amoto eo Narsitem in eius loco statuit. Belsuarium uero comitem  stabuli esse constituit. Buccelenus uero contra Narsitem magna certamina gessit, captaque omni Italia, usque in mare terminum suum dilatauit. Thesauros uero magnos ad Theudobertum de Italia direxit. Quod cum Narsis imperatori innotesceret, imperator conductis pretio gentibus, Narsiti solatium misit. Confligensque postea uictus abscessit. Deinde Buccelenus Siciliam occupauit, de qua etiam tributa exigens, regi transmisit.



CAP. XXuII.---De morte Theodoberti, et Chrodchilde, et Theudoaldo, et quia Chlodcarius regnum recepit, et bellum contra Saxones.

 Post hec rex Theudobertus egrotans, febre ualida correptus, mortuus est. Regnauitque annos 14. Regnum ipsius in superiores Francos in Auster, Theudoaldus filius  eius accepit. Igitur bone memorie gloriosissima Chrothildis regina bonis operibus pollens, apud urbem Toronicam migrauit ad Dominum plena dierum. Que cum magno psallentio Parisius deportata, in sacrario basilice sancti Petri ad latus Chlodouei regis uiri sui sepulta est, a filiis suis Childeberto et Chlotario regibus humata. Ubi et beatissima Genouefa sepulta est. Chlotharius quoque rex de diuersis mulieribus septem filios habuit, id est, de Ingunde Guntharium, Childericum, Haribertum [Charibertum], Guntramnum, Sigibertum, et Chlodsindam filiam. De Heregunde [Charegunde] quoque sorore Ingundis habuit Chilpericum. De Gunsina [Gunsinde et Gunsinane] habuit Chramnum. Per amorem enim  Ingundis, eo quod pulchra esset et decora, et ipse esset nimis luxuriosus, Herigundem sororem eius in coniugium accepit. Theudoaldus autem rex filius Theudoberti regis in Auster, egrotans febre ualida mortuus est; regnauitque annos 7, regnumque eius Chlotarius rex cum thesauris multis accepit. Eo anno rebellantibus Saxonibus, Chlotarius rex, commoto Francorum exercitu, contra eos pugnam iniit super Wiseram fluuium, exercitum eorum maximum interfecit, terramque eorum uastauit: peruagans totam Toringam, ac depopulans, pro eo quod solatium Saxonibus prebuissent.



CAP. XXuIII.---Quod Chramnus coniurationem aduersus patrem suum fecit cum Childeberto, et de obitu Childeberti.

 Chramnus itaque filius Chlotarii  pulcher et decorus erat nimis, et acer et callidus. Cumque ultra Ligere a patre missus in loco eius fuisset, cepit regionem ualde iniquiter opprimere. Quod cum patri nuntiatum fuisset, ille eum ad se uenire precepit [b 1Kb] . Sed Chramnus noluit iussum patris implere, durius agens. Duxitque Willehari [Al., Wilicarii] filiam sibi in uxorem nomine Chaldam. Apprehensisque multis thesauris Parisius ueniens, cum Childeberto rege patruele suo sacramento constrictus est, iurans se esse patri certissimum inimicum. Cum autem Childebertus rex egrotare cepisset, diutissime Parisius febribus decubans, mortuus  est, et in basilica beati uincentii martyris, quam ipse construxit, sepultus. Cuius regnum et thesauros Chlotarius rex accepit. Chramnus quoque cum euadere patri non posset, Britannias petiuit. Ibi cum Britannorum rege Cunoberto ipse et uxor eius, et filii [Al., filie] eius latuerunt. Willeharius autem socer eius Turonos ad basilicam sancti Martini confugit. Tunc ipsa basilica per peccata Willeharii et uxoris eius succensa est: quam postea Chlotarius rex stanno cooperire iussit, et illam ea, qua prius fuerat, elegantia reparauit. Post hec Chlotarius rex commoto magno exercitu contra Chramnum in Britanniam frendens direxit. Sed et Chramnus nichil timens, contra patrem ad bellum cum Cuniberto [Al., Conoberto et Conobro] rege Britannorum egreditur. Cumque  fortiter inter se compugnarent, Chlotarius rex commotus lacrymis aiebat: Respice, Domine, de celo, et iudica iuste, illudque impone iudicium, quod quondam inter Absalonem et patrem eius Dauid posuisti. Confligentesque pariter, Britannorum rex in fugam uertitur, ibique cecidit. Chramnus quoque dum per fugam euadere conaretur, nauesque in mari paratas haberet, et dum uxorem uel filias liberare uellet, ab exercitu patris oppressus, captus atque ligatus est. Quod cum Chlotario regi nuntiatum fuisset, iussit eum cum uxore et filiabus igne consumi: inclusique in tugurium cuiusdam paupercule, Chramnus super scamnum extentus orario suggillatus [Id est strangulatus] est, et sic postea super eos ipsa casella incensa, cum uxore et filiabus est combustus.



CAP. XXIX.---Quo tempore sanctus Medardus transiit: et de morte Chlodcarii, et quia filii eius successerunt in regnum.


 Tunc quoque in illis temporibus beatissimus Medardus episcopus, plenus uirtutibus preclaris et gloria, migrauit ad Dominum. Quem Chlotarius rex Suessione ciuitate cum magno psallentio gloriose sepeliuit, tribuens illic multas facultates. Rex uero Chlotarius ad beati Martini sepulcrum abiit: illic diutissime orans, multa munera largitus est, et per multas basilicas sanctorum complurima dona tribuit. Post hec dum in Cottia sylua uenationem exerceret, a febre ualida corripitur. Exinde Compendio uilla, que est palatium regale, rediit. Ubi cum grauiter uexaretur, dicebat: uua,  uua! quid putatis qualis est ille rex celestis, qui sic tam magnos reges interficit? In hoc enim tedio positus spiritum exhalauit, regnauitque annos 51 [Al., obiit autem anno 51 regni sui]. Quem quatuor filii sui cum magno honore Suessionis ciuitate deferentes, in basilica beati Medardi sepelierunt. Chilpericus uero post mortem patris sui thesauros, qui in uilla Brinnaico [Al., Brinago et Brinnaco] erant congregati, accepit, et ad Francos utiliores petiit, ipsisque munera multa dedit, et sibi subdidit. Mox Parisius ingreditur, sedemque Childeberti regis occupat. Sed non diu licuit ei hoc possidere. Nam coniuncti fratres eius, eum exinde expulerunt, et sic inter se hi quatuor, id est, Charibertus [Cherebertus], Guntrannus,  Chilpericus, atque Sigibertus, diuisionem legitimam fecerunt. Accepitque Charibertus regnum Childeberti, sedemque constituit Parisius; Guntrannus regnum Chlodomeris accipiens, Aurilianis sedem instituit; Chilpericus uero regnum Clotarii patris sui accipiens, Suessionis ciuitate sedem statuit. Sigibertus autem regnum Theuderici accepit, et sedem habere Remis ciuitatem constituit.



CAP. XXX.---Ubi Chuni Gallias appetentes prostrati sunt, et bellum inter Sigiberto et Chilperico, et de uxoribus Chareberti.

 Igitur post mortem Chlotarii regis, Chuni commoti cum Cagano rege suo Gallias uenire destinant. Contra quos Sigibertus exercitum mouit, ac fortiter contra eos pugnans  prostrauit atque deuicit, et in ore gladii eos fugauit. Sed postea rex eorum amicitias cum Sigiberto petiit, et per missos suos pacem cum eo postulauit [Al., pepigit], reuersusque est in terram suam. Dum autem illic moraretur Sigibertus, Chilpericus frater eius hoste collecto Remos peruasit, et Campaniam succensam atque pradàtam deuastauit. Sigibertus autem a Chunis rediens uictor, contra Chilpericum exercitum commouit, Suessionis ciuitatem occupat: ibique inuento Theudeberto filio Chilperici apprehendit eum, et in exsilium transmisit [retrusit]. Accedens etiam contra Chilpericum bellum commouit. Quo uicto atque fugato, ciuitates suas in suo dominio restituit [in suam dominationem reuocauit]. Theudobertum uero filium eius apud Ponticonem uillam custodire  iussit per annum integrum. Quem postea, clemens ut erat, muneribus ditatum patri reddidit sanum, dato sibi sacramento, ne unquam contra eum agere deberet. Quod tamen postea, peccatis ingruentibus, fuit irruptum. Charibertus rex Ingobergam [Al., Ingodotergam] duxit uxorem. Habebatque ipsa regina puellas duas cuiusdam pauperis filias, nimis pulchras et speciosas. Nomen senioris Marcouefa [Marcoueua], nomen uero iunioris Merofledis uocabatur. In quarum amore rex Charibertus nimis exarserat. Ingoberga quoque affligebat eas nimio odio pro ea causa. Nam et patrem earum compositorem lanificii fieri iussit. Pro qua causa rex nimis iratus Ingobergam reliquit, et Merofledem accepit uxorem. Post hec quoque Marcouefa sororem eius ad coniugium  copulauit: pro qua causa a sancto Germano Parisiorum episcopo excommunicatus uterque est. Sed cum rex eam relinquere nollet, percussa iudicio Dei mortua est.



CAP. XXXI.---De morte Chareberti: et quia Sighibertus Brunchildem accepit uxorem sibi, et Chilpericus Galsuintem, et de Fredegunde.

 Non post multum tempus Charibertus etiam rex mortuus est, et in Blauia castello in basilica sancti Romani sepultus. Porro Sigibertus rex cum uideret quod fratres eius indignas sibi uxores acciperent et ancillas ad coniugium copularent, legationem in Spaniam misit, et cum multis muneribus Brunchildem Athanigildi regis filiam petiit. Erat enim puella elegans opere, et pulchra,  et ingeniosa. Quam pater eius non denegans, cum magnis thesauris antedicto regi transmisit. Ille uero cum magno apparatu et immenso gaudio eam accepit uxorem. Et quia Ariane legi subiecta erat, eam Sigibertus rex in nomine sancte Trinitatis baptisare precepit: et fidem catholicam confessa, perfecte imbuta est. Quod uidens Chilpericus rex, cum iam plures haberet uxores, sororem Brunchilde nomine Galsuindam [Gailsuuindam] expetiit, promittens per legatos alias uxores dimittere. Pater uero eius has promissiones audiens, filiam suam prefatam cum multis thesauris ei destinauit. Nam ipsa Galsuinda etate senior erat Brunchilde. Chilpericus uero cum magno gaudio eam in coniugio suscepit, et ipsa in nomine sancte Trinitatis chrismata, magna  christiana [magne sanctitatis femina] effecta est. Per odium autem Fredegundis ualde pessime concubine sue ortum est inter eas grande scandalum. Dicebat enim ipsa Galsuinda tantas sibi iniurias a rege se sufferre non posse, propter inimicitias Fredegunde. Petiit itaque ut relictis thesauris, quos secum de Spania tulerat, liberam eam redire dimitteret in patriam ad patrem suum. Sed ille eam uerbis mollibus blandiebatur. Per consilium itaque pessime Fredegundis eam per noctem in stratu suo strangulauit. Post cuius obitum Deus pro ea uirtutes ostendit. Quo facto, fratres Chilperici hoc indignantes, eum de regno eiicere uoluerunt. Habebat autem tunc Chilpericus rex tres filios de Audouera regina sua, id est, Theudobertum [Theutbertum], Meroueum, et  Chlodoueum. Nunc autem ad cepta redeamus, qualiter Fredegundis dominam suam Audoueram reginam decepit. Nam ipsa Fredegundis ex familia infima fuit. Cum autem Chilpericus rex in hostem cum Sigiberto fratre suo contra Saxones ambulasset, Audouera regina grauida remansit, que peperit filiam. Fredegundis uero per ingenium consilium dedit ei, dicens: Domina mea, ecce Dominus rex uictor reuertitur: quomodo potest filiam suam gratanter [Al., gratulanter et dignanter] recipere non baptisatam? Cum hec audisset regina, baptisterium parare precepit, uocauitque episcopum, qui eam baptisare deberet. Cumque episcopus adfuisset, non erat matrona ad presens, que puellam suscipere deberet. Et ait Fredegundis: Nunquid similem tui inuenire  poterimus, que eam suscipiat? Modo tumet ipsa suscipe eam. Illa uero hec audiens, de sacro fonte eam suscepit. ueniens autem rex uictor, exiit Fredegundis obuiam ei, dicens: Deo gratias, quia Dominus noster rex uictoriam recepit de aduersariis suis; nataque tibi est filia. Cum qua dominus meus rex dormiet hac nocte? quia domina mea regina commater tua est de filia tua Childesinde [Al., Chelsindane]. Et ille ait: Si cum illa dormire nequeo, dormiam tecum. Cumque introisset rex in aulam suam, occurrit Audouera regina cum ipsa puella. Et ait ei Rex: Nefandam rem fecisti per simplicitatem tuam. Iam enim coniux mea esse non poteris amplius. Rogauitque eam sacro uelamine induere,  cum ipsa filia sua: deditque ei predia multa et uillas. Episcopum uero, qui eam baptisauit, exsilio condemnauit. Fredegundem uero copulauit sibi ad reginam.



CAP. XXXII.---Bellum quod fuit Sigeberto et Chilperico: et de morte Sighiberti.

 Tunc Iustinianus imperator apud Constantinopolim ciuitatem obiit: Iustinus ambiuit [Al., accepit] imperium. Chlodoueus quoque iunior filius Chilperici abiit usque Burdegalam [Al., Burdigalem, et Burgundigalam] urbem. Ubi cum nullo inquietante resideret, Sigulfus quidam a parte Sigiberti regis missus, cum exercitu se super eum obiecit. Quem fugientem, cum tubis et buccinis quasi fugientem ceruum insequebatur.  Qui uix ad patrem labens Parisius peruenit. Chilpericus quoque Theudobertum filium suum seniorem, qui antea Sigiberto iurauerat, ultra Ligerem cum hoste [Al., hostili manu] direxit. Qui abiens ciuitates Sigiberti auunculi sui peruasit, id est Toronis, Pictauis, uel reliquas. Apud Pictauis autem contra Gundoaldum ducem pugnauit; collesusque est exercitus Gundoaldi, et fugit. Magnamque cedem illic Theudobertus de hoste Gundoaldi fecit. Commoto inde exercitu Lemouicinum Cadurcinumque abiit, easque peruastauit, ecclesias multas incendit, ministeria detrahit [aboliuit], clericos interfecit, monasteria uirorum deiecit, puellarum deludit, et cuncta deuastauit. Fuitque in illo tempore peior in Ecclesiis gemitus quam tempore persecutionis Maximiani et Diocletiani  imperatorum. Cumque has discordias inter hos fratres disseminari uideret, commoto iterum Chilpericus exercitu usque Remis accessit, cuncta incendens atque debellans. Quod audiens Sigibertus, conuocatis gentibus illis que ultra Rhenum sunt, Parisius uenit, et contra fratrem suum ire disponit, mittens nuntios Dunensibus uel Toronicis, ut contra Theudobertum ire deberent. Quod illi dissimulantes, rex Godegisilum et Guntramnum duces in capite dirigit. Qui commouentes exercitum, aduersus eum pergunt. Ille quoque derelictis suis cum paucis remansit, sed tamen ad bellum exire non dubitauit. uenientesque ad pugnam Theudobertus [Theutbertus] deuictus prosternitur, mortuusque est ibi. Ab Aunolfo quoque duce collectus, Ecolosinam ciuitatem  deportatus, ibidem sepultus est. Chilpericus uero per Rodomagensem urbem fugiens cum uxore sua ac filiis, Turnacum ciuitatem ingressus, ibi se reclusit et communiuit. Sigibertus uero ciuitates illas, que ultra Parisius sunt posite, usque Rodomacum accepit. Regressus inde Parisius introiens, ibi ad eum Brunchildis cum filiis suis uenit. Tunc Franci, qui quondam ad Childebertum seniorem aspexerant, ad Sigibertum legationem mittunt ut ad eos ueniret, et illic Chilperico derelicto, ipsum supra se regem stabiliunt. Qui hec audiens, misit eos ut fratrem suum in supra memorata ciuitate Turnaco obsiderent, dicens se cum exercitu eos esse secuturum. Cui beatus Germanus episcopus dixit: Si abieris, et fratrem tuum interficere  nolueris, uiuus et uictor redis; sin autem aliud cogitaueris, morieris. Sic enim Dominus per Salomonem ait: Foueam quam fratri tuo preparabis, in eam cades. Quod ille audire neglexit. uenientem autem illum apud uillam, cui nomen uictoriacum, collectus est ad eum omnis exercitus, impositumque supra clypeum regem eum super se statuunt. Tunc Fredegundis memor artium suarum inebriauit duos pueros Tarwanenses, dixitque eis: Ite ad cuneum Sigiberti, et assimulate ut eum supra uos in regem eleuare debeatis, eumque interficite. Si euaderitis uiui, ego mirifice honorabo uos, et sobolem uestram; si autem corrueritis, ego pro uobis eleemosynas multas per loca sanctorum distribuam. Illi uero nec dubii, ad eum uenientes, cum aliam causam suggerere  simularent, abstractis cultris  utraque ei latera feriunt. At ille uociferans atque corruens, non post multo spatio emisit spiritum suum. Ubi etiam et illi homicide corruerunt. Chilpericus uero nesciens de fratris interitu, quid Fredegundis egisset, dubius hesitabat, quomodo angustias, quas ab hoste fratris sui patiebatur, an euadere posset, aut non. Donec Fredegundis omnia de fratris sui morte narrauit. Tunc egressus Chilpericus rex cum satellitibus suis de Turnaco cum uxore et filiis, uestitum Sigibertum uestibus ornatis apud Lambros uicum sepeliuit. Unde postea Suessionis in basilica sancti Medardi iuxta patrem suum Chlotharium sepelierunt. Obiit autem anno 14 regni  sui, etate quadragenaria. Interempto igitur Sigiberto rege apud uictoriacum uillam, Brunhildis regina cum filiis suis Parisius residebat, plena luctu, quid de se agere deberet, ignorans. Gundoaldus dux apprehensum Childebertum filium eius paruulum furtim per noctem abstulit, et cum eo in Auster fugit. Collectisque gentibus, super quas pater eius regnauerat, regem eum constituit.



CAP. XXXIII.---Quod Brunchildis in exsilio retruditur, eamque Merouechus in uxorem assumit, et bellum Campanorum.

 Chilpericus uero rex Parisius ueniens, apprehensa Brunhilde, apud Rotomagensem ciuitatem in exsilio retrusit, thesaurosque eius, quos Parisius detulerat, abstulit, et filias  eius Meldis urbe tenere precepit. Chilpericus post hec filium suum Meroueum cum exercitu ultra Ligerim dirigit. At ille relicta ordinatione patris, per Cenomannicum reuersus, matrem suam Audoueram uisitare se fingens, Rotomacum ciuitatem uenit. Ibique Brunichilde regine coniunctus, eam sibi in coniugium copulauit. Hec audiens Chilpericus, quod scilicet contra fas et legem canonicam uxorem patrui accepisset, ualde amarus factus est, et festinus ad ipsam urbem perrexit. Illi uero cum cognouissent, quod eos separare decerneret, ad basilicam sancti Martini, que est ligneis tabulis supra murum constructa, confugiunt. Rex uero cum eos per ingenium inde eiicere non posset, dolose eis iurans: Si, inquit,  uoluntas Dei fuerit, ipse eos separare non conaretur. Hec illi sacramenta accipientes, de basilica egressi sunt: exosculatisque dolose, et dignanter acceptis, epulauit cum eis rex. Post dies uero paucos, cum ipso Meroueo assumpto Suessionis ciuitatem rediit. Cumque ibidem moraretur, collecto hoste de Campania aduersus Chilpericum, ille quoque similiter cum exercitu aciem dirigit contra eos. At illi nimis cesi in fugam dilabuntur, multosque ibi nobilissimos uiros occidit. Que postquam acta sunt, rex Chilpericus propter coniugationem Brunhilde, uel eius maleficia, Meroueum suspectum habebat pro hac pugna, insidiante Fredegunde. Tunc exspoliatum eum ab arma, commendauit custodibus, tractans [Al., consultans] quid de eo facere deberet. Post hec  tonsuratus est ipse Meroueus iubente Chilperico, presbyter ordinatus cum ueste sacerdotali monasterium Aninsula in Cinomannicum eum direxit, ut illic regulari ordine degere deberet. Tempore quoque illo beatus Germanus Parisiorum episcopus plenus dierum ac uirtutibus magnis migrauit ad Dominum, et cum gloria et psallentio maximo in beati uincentii martyris basilica est sepultus. Childebertus post hec iunior legationem ad Chilpericum misit propter Brunhildem matrem suam. Illa quoque pacifice reddita est. Eo tempore Samson filius Chilperici mortuus est.



CAP. XXXIu.---De descriptiones pessimas, quas Chilpericus fieri iussit.

 Chilpericus autem rex descriptiones  nouas et graues per consilium Fredegundis in cuncto regno suo fieri iussit. Pro qua causa multi relinquentes ciuitates illas uel possessiones proprias, alia regna petierunt, dicentes: Sibi melius esse peregrinari, quam tali periculo subiacere. Sic enim statutum fuerat, ut possessor de propria terra unam amphoram uini per arepennem redderet. Sic et de reliquis terris et uniuersa substantia faciebant. Similiter et de mancipiis cuncta agebantur. Populus uero ualde oppressus uociferabantur ad Dominum. Eo tempore rex Chilpericus grauiter egrotauit. Quo recuperante [Al., reualescente], filius eius iunior necdum baptisatus egrotare cepit. Qui baptisatus, uix conualuit. Fraterque eius senior nomine Chlodobertus hoc morbo corripitur ualde [Al., ualida  tabe]. Et Fredegundis plena dolore filiorum et gemitu, ait ad regem sero penitens [Al., iam repenitens]: Diu nos male agentes pietas diuina sustinet. Nam nos sepe febribus et aliis malis corripuit, et emendare negleximus. Ecce iam perdimus filios: ecce iam eos lacryme pauperum, lamenta uiduarum, suspiria orfanorum interimunt. Ecce auri et argenti immensa pondera, cellaria et horrea plena redundant, et nescimus cui congregamus ea. Ecce quod pulchrius habebamus, perdimus. Quid nobis proderunt omnia ista? Nunc uero placeat tibi consilium meum, et iube reddere quod male peruasimus, et descriptiones nouas, quas iniuste et nequiter fecimus, iube incendere [Al., igne cremari], ut si natos perdimus,  uel penam perpetuam euadamus. Tunc rex compuncto corde tradidit omnes descriptiones iniquas ad comburendum in ignem. Post hec paruulus filius eius moritur. Quem cum grandi merore Parisius in basilica sancti Dionysii martyris deportantes sepelierunt. Deinceps Chlodobertus [Al., Robertus] filius eorum alius cum nimis egrotaret, componentes eum in feretro, Suessionas [Al., Sexonis] ad basilicam sancti Medardi deduxerunt. Proiicientesque eum ad sanctum sepulcrum, uouerunt uota pro eo. Sed media nocte deficiens mortuus est. Quem in basilica sanctorum martyrum Crispini et Crispiniani sepelierunt. Magnus quoque planctus in omni populo fuit. Nam mulieres cum uiris sumentes lugubria flebant, nigris uestibus indute, percusse pectora hoc  funus sunt prosecute. Multa quoque munera ac dona Chilpericus rex ecclesiis uel pauperibus, ac predia multa est largitus.



CAP. XXXu.---De Iustino et Tiberio imperatoribus, et de Italia subiugata: et transitu Gunthramni regis, et quod per ingenium Fredegondis interfectus est Chilpericus.

 Eo quoque tempore Iustinus imperator amens effectus 13 anno imperii sui apud Constantinopolim ciuitatem obiit. Tiberius quoque imperium suscepit. Post hec Theudericus puer filius Chilperici obiit. His diebus peperit Fredegundis puerum, quem Chlotharium uocauerunt. Hic fuit postea rex magnus, qui genuit Dagobertum. In illis quoque diebus Childebertus rex in Italiam abiit,  rursumque eam ad partem Auster, quam ipse regebat, acquisiuit, et sub tributo subiugauit. Tunc etiam maxime discordie inter Chilpericum et Childebertum nepotem suum consurgebant. Irritabantque eos ex utraque parte Fredegundis et Brunhildis. Eo quoque tempore mortuus est bone memorie Guntramnus rex inclytus, frater Chilperici. Cauelone [Al., Cabillono] autem ciuitate Burgundie in basilica sancti Marcelli martyris sepultus est. Regnauit autem annos 31. Fredegundis itaque filiam suam nomine Rihgunde [Al., Riccundem, et Ricohundem], cum magnis opibus et infinitis thesauris, in Hispaniis ad Leudegildum regem, uxorem filii sui cum magna legatione Gottorum direxit. Erat autem Fredegundis regina pulchra, et ingeniosa nimis, atque adultera.  Landericus quoque erat tunc in aula regis Chilperici, uir efficax atque strenuus. Quem memorata regina diligebat multum, quia luxuria commiscebatur cum ea. Quadam die maturius mane, cum rex ad uenationem exercendam de uilla Calinsa [Callense] in Parisiaco dirigeret, cum nimis ipsam Fredegundem diligeret, reuersus in camera palatii de stabulo equitum, illa caput suum abluens aqua in ipsa camera; rex uero retro ueniens, eam in natibus suis de fuste percussit. At illa cogitans quod Landricus esset, ait. Quare sic facis, Landrice? Respiciens sursum [Al., retro] uidit quod rex esset, et expauit uehementer. Rex uero nimis tristis effectus, in ipsam uenationem perrexit. Fredegundis itaque uocauit ad  se Landericum, et narrauit ei hec omnia que rex fecerat, dicens: Cogita quid agere debeas: quia crastina die ad tormenta ualida exibimus. Et ait Landericus contristatus spiritu, et commotus lacrymis, dicens: Tam mala [male] hora te uiderunt oculi mei. Ubi fugere possum domino meo regi? Ignoro enim quid agere debeam, quia comprimunt me undique angustie. Et illa dixit ei: Noli timere: audi consilium meum, et faciamus hanc rem, et non moriemur. Cum enim rex de uenatione summo noctis uespere obtenebrante crepusculo aduenerit, mittamus qui eum interficiat: et precones clament, quod insidie sunt Childeberti. Illo quoque mortuo nos cum filio meo Chlothario regnemus. Factum est autem in mitium noctis, reuertente Chilperico rege de uenatione,  quidam pueri adulatores inebriati uino a Fredegunde missi, dum de equo descenderet, pergentibus reliquis personis ad metata [Al., ad hospitia] sua, ipsi gladiatores percusserunt regem in aluum scramsaxis [Al., scramxasis]. At ille uociferans expirauit, et mortuus est. Succlamauerunt quoque adulatores, quos regina fraudulenter miserat, dicentes: Insidie, insidie fuerunt he Childeberti regis Austrasiorum super dominum nostrum regem. Tunc exercitus huc illucque discurrentes cum nichil inuenissent, reuersi sunt ad propria sua. Mallulfus [Al., Mathulfus] itaque Siluanectensis episcopus, qui in ipso palatio tunc aderat, indutum eum uestibus regalibus, in naue leuatum, cum hymnis et psallentio magno, cum Fredegunde regina uel reliquo exercitu, Parisius ciuitatem  in basilica beati uincentii martyris eum sepelierunt. Regnauit enim annos 23.



CAP. XXXuI.---Ubi Fredegundis bellum cum Austrasiis gessit, eosque deuictos Campaniam succendit.

Fredegundis autem cum Chlothario rege paruulo filio suo, et Landerico, quem maiorem domus palatii constituerat [Al., elegerunt], in regno resedit. Franci quoque predictum Chlotharium regem paruulum supra se in regnum statuerunt. Audiens autem Childebertus rex Austrasiorum filius Sigiberti, nepos Chilperici, auunculo suo mortuo maleficia Fredegundis regine, hostem collegit. Nam defuncto Guntramno patruele suo, regnum Burgundie ipse accepit. Igitur Burgundiones et Austrasii, et superiores Franci, simul commoto grandi exercitu ualde per Campanias  digressi, pago Sessaunico [Al., Suessionico] cum Gundobaldo et Wintrione patriciis suis uastantes ingrediuntur. Hec audiens Fredegundis, cum Landerico et reliquis Francorum ducibus hostem congregat; et ad Brinnacum uillam ueniens, multa dona et munera Francis donauit, eosque ad pugnandum contra inimicos eorum cohortans. Cumque uidisset, quod nimius esset exercitus Austrasiorum coniuncti [coadunati] simul, consilium dedit Francis qui cum ea erant, dicens: De nocte consurgamus contra eos cum lucernis, portantes socii qui nos precedunt ramos siluarum in manibus, tintinnabulis supra equos ligatis, ut nos cognoscere ipsorum uigiles custodes hostium non queant. Illucescente initio diei irruamus  super eos, et forsitan eos deuincemus. Placuitque hoc consilium. Cum autem denuntiatum fuisset placitum, qua die ad preliandum in loco nuncupante Truccie in pago Suessionico [Truncia pago Saxonego] conuenire deberent. Illa sicut consilium dederat, de nocte consurgens, cum armorum apparatu, cum ramis in manibus, uel reliqua que superius diximus, ascensis equitibus, Chlotharium paruulum regem in brachia uehitans, usque Trucciago [Al., Trunciaco] peruenerunt. Cum autem custodes hostium Austrasiorum ramos siluarum, quasi in montibus, in agmine Francorum cernerent, et tinnitum tintinnabulorum audirent custodes, dixit uir ad socium suum: Nonne hesterna die in illo et illo loco campestria erant? quomodo nunc siluas cernimus? Et  ille irridens dixit: Certe inebriatus fuisti, modo deliras. Non audis tintinnabula equorum nostrorum iuxta ipsam siluam pascentium? Cum hec agerentur, et aurora diei initium daret, irruerunt Franci cum strepitu tubarum super Austrasios et Burgundiones dormientes, cum Fredegunde et Chlothario paruulo. Interfeceruntque maximam partem de hoste illo, et innumerabilis multitudo maximi ualde exercitus a maiore usque ad minorem ibi cecidit. Gundoaldus quoque et Witrio [Al., Wintrio] per fugam dilapsi uix euaserunt. Landericus uero insecutus Witrionem, ille per auxilium equi uelocissimi euasit. Fredegundis uero cum reliquo exercitu usque Remos accessit, Campaniam succendit atque uastauit, cum multa preda et spoliis reuersa est Suessionis ciuitatem cum  exercitu suo



CAP. XXXuII.---De morte Fredegundis, et bellum Theudoberti contra Chlotarium.

Eo tempore Childebertus rex Austrasiorum habebat filios duos, seniorem ex concubina nomine Theudobertum, iuniorem uero ex regina nomine Theudericum. Ipsumque cum auia sua Brunichilde in Burgundiam in regno Guntramni regis magnis direxit. Eo tempore mortuus est Childebertus rex iunior, regnauitque annos 20. Theudebertus filius eius in regno patris sui in Austria [Al., Auster] statutus est, Theudericus uero in Burgundia. Eo etiam tempore mortua est Fredegundis regina senex et plena dierum, et Parisius in basilica sancti uincentii martyris est sepulta. Theudericus uero rex Burgundie erat  pulcher et strenuus atque callidus nimis. Qui per consilium auie sue Brunhilde hostem maximum ex Burgundia congregans, contra Chlotharium patruelem suum direxit. Chlotharius hec audiens, commoto Francorum exercitu, contra eum festinus perrexit. Conuenientesque simul cum hostibus in pago Senonico super fluuium Aroanna constiterunt, belloque inuicem commisso, tanta cedes illic fuit de utroque populo, ut ipse alueus de hominum cadaueribus repletus, aqua ipsa penitus currere non ualeret [Al., cursum aque solitum mutaret], tanto cruore fuso. Ibi enim in ipso certamine uisus fuit angelus Domini euaginato gladio super populum illum. Chlotharius autem rex cernens lesum exercitum suum, in fugam  dilapsus, secus fluuium Sequanam Miclitanum [Al., Militonem, et Miclitonem] castrum ingressus, exinde Parisius urbem penetrauit. Theudericus quoque regionem illam deuastans atque succendens, usque Sciona [Isquinam uicum] uico cum multa spolia reuersus est. Chlotharius autem a Parisius regressus, usque Arelauno [Al., Erelauno, et Aurellano] silua properauit.



CAP. XXXuIII.---De consilio pessimo Brunchildis, et quia Theudericus fratrem suum occidit.

Brunchildis uero sepius per inuidiam peiora consilia Theuderico regi nepoti suo subministrabat, dicens: Cur negligis et non requiris thesaurum patris tui ac regnum eius de manu Theudoberti? cum certissime scias eum non esse fratrem tuum, quia filius  meretricis est, concubine patris tui, et in adulterio fuit natus. Cum hec audisset Theudericus, acerbis moribus ut erat, exercitum plurimum commotum contra Theudobertum germanum suum direxit, et ad Tulbiacum castrum ad bellum conuenerunt. Illis inter se ualde confligentibus, Theudebertus lesum cernens exercitum suum, in fugam dilabitur, et Coloniam ciuitatem ingressus est. Theudericus autem terram Ribuarinsem [Al., Ribariensem] succendit atque uastauit. Populus itaque regionis illius eius se ditionibus subdunt, dicentes: Parce nobis, piissime rex. Iam enim subditi sumus tibi: noli nos amplius opprimere. Et ille ait: Aut adducite mihi uiuum Theudobertum, aut caput eius amputate, et mihi deferte, si uultis ut uobis parcere debeam. Illi hec  audientes, in ipsa ciuitate ingressi ei alia pro alia mentientes dixerunt: Sic mandat frater tuus: Redde thesaurum patris tui, quem apud te retines: ille post hec reuertetur cum exercitu suo. Cumque hec ei mentientes dicerent, ille cum eis in palatium thesauri sui ingressus est. Cumque in arca thesaurorum ornamenta requireret, unus ex eis abstracto gladio a retro eum in ceruicem percussit, et amputauit caput eius. Sustuleruntque eum per murum ciuitatis Colonie, Theudericus uero hec uidens, ipsam ciuitatem apprehendens, thesauros magnos accepit. Cumque sacramenta ab ipsis Francorum sublimibus accepisset in basilica sancti Gereonis martyris, uisum fuit ei quod percussus fuisset in latere dolose. At ille ait: Obseruate ostia, nescio quis de istis periuratis Riboariis  me percussit. Cumque reuoluissent uestimenta eius, non aliud inuenerunt, nisi signum paruulum purpureum. Inde enim cum multa spolia Theudericus rex reuersus, cum filia Theudoberti regis fratris sui, uel duobus filiis eius paruulis, reuersus est ad urbem Metensem, ibique Brunhildis regina aduenerat. Apprehensosque pueros filios Theudoberti interfecit.



CAP. XXXIX.---Quod Theudericus neptem suam ad coniugium sociare uoluit, et quia Brunchildis ipsum Theudericum occidit.

Theudericus itaque rex uidens filiam Theudoberti, neptem suam, quod esset pulchra, uoluit eam sibi ad coniugium copulare. Cui ait Brunhildis: Quomodo accipere poteris filiam fratris tui? At ille ait: Nonne  tu dixisti mihi, quod non esset frater meus? Cur induxisti super me hoc peccatum, inimica, mala et rea mortis, ut fratrem meum et parentes interimerem? Et euaginato gladio [Al., cultro] uoluit eam transuerberare. Illa uero a circumstantibus erepta, euasit in cubiculum domus elapsa. Post hec odio nimio infecta [Al., exterrita] potionem uenenatam per manus ministrorum crudelium ei transmisit. Qui statim nesciens hunc dolum uenenum bibit; ac deinde deficiens iniquum fudit [Al., efflauit] spiritum. Illoque mortuo paruulos filios eius iniquiter ipsa Brunnildis iugulauit. Iuniorem uero puerum in albis eliso cerebro ad petram interfecit.



CAP. XL.---Quod Austrasii et reliqui Franci Chlodcarium in monarchiam eleuant et Brunchildem morte condemnant.

 His regibus mortuis, Burgundiones, et Austrasii, cum Francis pace facta, Chlotarium regem in totis tribus regnis in monarcham super se stabilierunt. Rex quoque Chlotarius commoto exercitu in Burgundiam abiit. Brunhildem dolose quasi eam ad coniugium sociare se fingeret, data fide uenire ad se fecerat. At illa credens ei, ornata cultu regali ad eum uenit. Qui cum eam uidisset, ait: Inimica Domini, cur tanta mala perpetrare inualuisti, ut tam nobilissimam sobolem regalem interimere in maleficiis tuis non formidasti, tantumque nefas agere non dubitasti? Tunc adunato agmine Francorum et Burgundionum, cunctis uociferantibus, Brunichildam morte turpissima esse condignam: tunc iubente Chlothario rege  in camelo leuata, toto exercitu girato, deinde equorum indomitorum pedibus ligata, dissipatis membris obiit. Ad extremum sepulcrum eius ignis fuit, ossa ipsius combusta. Rex uero pace per circuitum facta reuersus est.



CAP. XLI.---Ubi Saxones aduersus Dagobertum pugnam ineunt, ducemque eorum Chlodcarius interfecit, et non longiorem hominem ex eis reliquit quam spata sua erat.

Erat eo tempore post Landericum Gundoaldus [Al., Godolandus et Gundobaldus] nobilis, maior domus in aula regis, uir egregius atque industrius. Eratque Chlothario regi tunc filius nomine Dagobertus, puer efficax, atque strenuus, ad omnia solers atque uersutus. Quem rex adultum una cum Pippino duce in Auster regnaturum direxit. Austrasii uero Franci  superiores congregati in unum, Dagobertum super se regem statuunt. In illis quoque diebus Saxones rebellantes nimis commouerunt exercitum gentium plurimarum contra Dagobertum regem, uel Chlotharium. Dagobertus uero collecto hoste plurimo, Rhenum transiit, contra Saxones ad pugnam exire non dubitauit. Illisque ualide pugnantibus, Dagobertus super galea capitis sui percussus, abscisa particula de capillis eius ad terram, retro stans armiger eius colligit eam. At ille [Al., abscisa est particula capillorum eius. Que cum ad terram decidisset, collegit eam armiger eius. Qui] lesum cernens populum suum, dixit ad ipsum puerum suum: Perge uelociter festinus cum crine capitis mei nunc ad patrem meum, ut  succurrat nobis antequam cunctus exercitus corruat. Qui cucurrit uelociter, et Ardennam siluam transito Rheno fluuio penetrauit. Illic Chlotharius rex cum exercitu plurimo peruenerat. Cumque ille nuntius festinus adfuisset, deferens regi de absciso crine filii sui, ille nimio dolore commotus, cum strepitu turbarum de nocte consurgens, cum exercitu suo Rhenum transiit, in auxilium filii sui festinus peruenit. Cumque simul coniuncti in unum hilari corde manibus plauderent, super Wisera fluuium tendentes fixerunt tentoria. Berthoaldus uero dux Saxonorum ex alia parte ripe huius fluminis stans, paratus ad placitum, uel ad pugnam procedere, audiens hunc tumultum populi, interrogauit quid hoc esset? At illi responderunt dicentes: dominus Chlotharius rex  uenit, et ob hoc letantur Franci. Qui respondit cum ganno [Al., cachinno] dicens: Mentitis uos, delerare formidatis, cum Chlotharium habere dicitis: cum nos eum mortuum esse auditum [auditu compertum] habeamus. Rex quoque illic stans lorica indutus et galea in capite, crines cum canitie uariatos obuoluit. Cumque discopertus, a galea apparuisset caput regis, cognouit Berthoaldus esse regem, et ait: Tu ne hic eras bile [Al., blare iumentum et bale iumenti] iumentis. Rex uero hec audiens, ualde indignatus hoc conuicio, Wiseram fluuium ingressus cum equo uelocissimo, transnatauit, ferus ut erat corde, Berthoaldum persequebatur. Francorumque exercitus sequens regem, natantes uix fluuium cum Dagoberto transiiciebant per gurgites immensos. Rex quoque Chlotharius  persecutus Berthoaldum, certabat ualde cum eo. Dixitque Berthoaldus: Recede a me, oro [Al., o rex], ne forte interficiam te. Quia si preualueris aduersus me, sic omnes homines dicent, quod seruum tuum Berthoaldum gentilem peremisti. Si autem interfecero ego te, tunc rumor magnus in cunctis gentibus audietur, quod fortissimus rex Francorum a seruo sit interfectus. Rex autem nequaquam acquieuit dictis eius, sed magis consurgebat animus illius, contra et supra eum. Eques itaque quidam regis a longe secutus regem, clamat: Confortare, confortare contra aduersarium tuum, domine mi rex. Iamque erant manus regis graues ualde. Erat enim loricatus. Consurgensque rex super eum, interfecit ipsum Berthoaldum, sustulitque caput eius in conto. Reuersusque  ad Francos, illisque lugentibus, nesciebant quid regi contigisset. uiso ergo eo, gauisi sunt gaudio magno. Rex uero tota terra Saxonorum uastata, populo illo interfecto, non ibi maiorem hominem reliquerunt uiuentem, nisi et gladius suus  per longum habebat [Al., nisi qui gladii sui staturam equare posset]. Hoc signum in regione illa statuit. Reuersusque est rex uictor in terra sua.



CAP. XLII.---De morte Chlodcarii, et regnum Dagoberti.

Succedente uero tempore mortuus est Chlotharius rex, senex et plenus dierum: regnauitque annos 44. Regnumque eius Dagobertus rex filius eius in monarchia in totis tribus regnis sagaciter accepit. Fuitque  ipse Dagobertus rex fortissimus in bellis, enutritor Francorum, seuerissimus in iudiciis, ecclesiarum largitor. Ipse enim eleemosynarum copia de fisco palatii per ecclesias sanctorum primus distribuere censum iussit. Pacem in cuncto regno suo statuit. In multis gentibus rumor eius personuit, timorem et metum in uniuersis regnis per circuitum incussit. Ipse pacificus sicut Salomon, quietus regnum obtinuit Francorum. Tunc et beatus Audenus episcopus exortus enituit. Eo tempore defuncto Gundoaldo maiore domus inclyto, Dagobertus rex Erconaldum [Al., Archenaldum] uirum illustrem in maiorem domatus statuit. Habuitque predictus rex ex regina sua Nanthilde [Al., Lanthilde] de genere Saxonorum filios duos, Sigibertum, et Chlodoueum. Sigibertum  uero maiorem filium suum in Auster, una cum Pippino duce, direxit in regno statutum [Al., regnaturum]. Chlodoueum quippe iuniorem secum retinuit.



CAP. XLIII.---De morte Dagoberti et Sigiberti, et regnum Chlodouei.

Post hec igitur rex Dagobertus a febre ualida correptus, egrotans mortuus est in Spinogilo uilla in pago Parisiacense [Al., Parisiaco], et in basilica beati Dionysii martyris sepultus est. Planxeruntque eum Franci diebus multis: regnauitque annos 34. Chlodoueum filium eius Franci super se regem statuunt. Accepitque uxorem de genere Saxonorum nomine Bathildem, pulchram ualde, et omni ingenio strenuam. Post hec autem Sigibertus rex Austrasiorum Pippino defuncto Grimoaldum filium eius in maiorem  domatus statuit. Decedente uero tempore, defuncto Sigiberto rege, Grimoaldus maior domus filium eius paruulum nomine Dagobertum totondit, et per Didonem Pictauensis urbis episcopum in Scotia ad peregrinandum eum dirigens, filium suum in regno constituit. Franci itaque commoti atque uehementer indignati, Grimoaldo insidias preparant: eumque eximentes, ad condemnandum regi Francorum Chlodoueo deferunt [Al., eumque comprehensum ad condemnandum regi Chlodoueo, ut erat morte dignus, destinant. Item in alio: eumque de imperio deiicientes, regnum Clodoueo deferunt]. Et Parisius ciuitate in carcere mancipatus, uinculorum cruciatu constrictus, ut orat morte dignus, propter scelus quod in dominum exercuit, morte uitam finiuit.



CAP. XLIu.---Quo tempore regnum Francorum concidit, et de morte Chlodouei, et regnum Chlodcarii.


Eo tempore Chlodoueus brachium beati Dionysii martyris abscidit, instigante diabolo. Per idem tempus concidit regnum Francorum casibus pestiferis. Fuit autem ipse Chlodoueus omni spurcitie deditus, fornicarius et illusor feminarum, gula et ebrietate contentus. De huius morte et fine nichil dignum historia recolit. Multi enim scriptores eius finem condemnant, nescientes finem nequitie eius, in incertum de eo alia pro aliis reddentes et referentes. Nam ex Bathilde regina eius habuit tres filios, Chlotharium, Childericum atque Theudericum. Decedente itaque in extremis prefato rege Chlodoueo, qui regnauit  annos 16, Franci Chlotharium seniorem puerum ex tribus sibi regem statuerunt, cum ipsa regina matre regnaturum.



CAP. XLu.---Ubi Ebroinus maior domus eligitur, Chlodcariusque rex moritur, regnumque Theudericus et Childericus assumunt.

Eo tempore defuncto Erchonaldo [Al., Erchenoldo] maiore domus, Franci in incertum uacillantes, prefinito consilio Ebruino huius honoris altitudine maiorem domo in aula regis statuunt. In his diebus Chlotharius rex puer obiit, regnauitque annis quatuor. Theudericus autem frater eius rex eleuatus est Francorum. Childericus itaque alius frater eius in Austria una cum uulfaldo duce regnum suscipere perrexit. Eo tempore Franci aduersus Ebroinum insidias  preparant, super Theudericum consurgunt, eumque a regno deiiciunt. Crinesque capitis amborum ui abstrahentes, incendunt, Ebroinum tondunt, eumque in Luxouio monasterio in Burgundia dirigunt. In Auster quoque propter Childericum legationem mittentes accommodant, et una cum uuolfoaldo duce ueniens in regno Francorum eleuatus est. Nam ipse Childericus leuis nimis omnia incaute peragebat, donec inter eos odium maximum et scandalum creuit, Francos ualde opprimens. E quibus unum Francum, nomine Bodolenum [Al., Bodileno, et Bodilonem] ad stipitem tensum cedi ualde sine lege precepit. Hec uidentes Franci, in ira magna commoti, Ingobertus uidelicet et Amalbertus, et reliqui maiores natu Francorum, seditionem contra ipsum Childericum  concitantes, Bodolenus super eum cum reliquis surrexit insidiatoribus, regem interfecit, una cum regina eius pregnante, quod dici dolor est. uulfoaldus quoque per fugam uix euasit, in Auster reuersus. Franci autem Leudesium filium Erchinaldi [Al., Archenoldi] nobilem in Maiorem domus palatii eligunt. Eratque ex Burgundia in hoc consilio beatus Leudegarius Augustodunensis episcopus, et Gerinus frater eius, consentientes. Ebroinus itaque consilio accepto, capillos crescere sinens, congregatis in auxilium sociis, hostiliter a Luxouio cenobio egressus in Franciam reuertitur cum armorum apparatu. Ad beatum Audenum direxit, quid ei consilium daret interrogaturus. At ille per internuntios hoc solum scripto dirigens, ait: De Fredegunde tibi subueniat  in memoriam. At ille, ingeniosus ut erat, intellexit, et de nocte consurgens, commoto exercitu usque Hissera [ad Iseram] fluuium ueniens, interfectis custodibus ad sanctam Maxentiam Hissera transiens, ibi quos reperit de insidiatoribus suis occidit. Leudesius una cum Theoderico rege et sociis quamplurimis per fugam euasit. Ebroinus autem eos usque ad Bacio [Al., Stoacio] uilla insecutus est, ibique thesauros regales adprehendit. Deinde post hec Crisciago [Al., Crisiacum] ueniens, regem recepit. Leudesium autem data fide sub dolo ad se uenire mandauit. Quo facto, Leudesium interfecit, et ipse principatum sagaciter recepit. Sanctumque Leudegarium episcopum diuersis penis cesum gladio ferire iussit. Gairenum [Al.  Cerinum, et Garinum] fratrem eius dura pena damnauit. Reliqui uero Franci eorum socii per fugam uix euaserunt. Nonnulli uero in exsilio peruagati [in exsilium acti], propriis facultatibus priuati sunt.



CAP. XLuI.---Quod Martinus et Pippinus duces Austrasiorum bellum agunt contra Ebroinum et Theudericum.

Eo quoque tempore decedente uulfoaldo de Auster, Martinus et Pippinus, iunior filius Ansigiseli, quondam decedentibus regibus, dominabantur in Auster: donec tandem aliquando hii duces in odium uersi contra Ebroinum, exercitum plurimum Austrasiorum commoti, contra Theudericum regem et Ebroinum aciem dirigunt. Contra quos Theudericus rex et Ebroinus cum hoste occurrunt, loco nuncupante  Lufao [Al., Lucofao, et Lucofago], simulque coniuncti se inuicem cede magna prosternunt, corruitque ibi infinita turba populi. Austrasii deuicti, in fugam lapsi, terga uerterunt. Ebroinus eos cede crudelissima insecutus, maximam partem ex illa regione uastauit. Martinus per fugam elapsus, Lauduno Clauato ingressus, illuc se reclusit. Pippinus autem altrinsecus euasit. Ebroinus itaque perpetrata uictoria reuersus est, et cum exercitu magno uenit Ercherego [Al., Ercheco, et Ercariaco] uilla. Itaque ad Martinum nuntios dirigit, ut dato sacramento cum fiducia ad regem Theudericum ueniret. Hoc dolose ac fallaciter super uacuas capsas ei iurantes. Ille uero credens eis, Erchreco ueniens, ibi cum sociis suis interfectus est.



CAP. XLuII.---Ubi Ebroinus occiditur, Waratto in maioremdomatus assumitur, et sanctus Audoinus ad Dominum migrauit.


Ebroinus igitur magis ac magis Francos crudeliter opprimebat. Sed tamen Deo donante dum Ermenfrido Franco pararet insidias, ipse Ermenfridus hoc cognoscens, et nocte irruens super eum, interfecit illum atrociter, atque ad Pippinum in Auster fugiens euasit. Franci uero, consilio accepto, Warattonem uirum illustrem in loco eius cum iussione regis maiorem domum palatio constituunt. Accepit itaque Waratto inter hec obsides a predicto Pippino, et pacem cum eo iniit. Erat in illo tempore memorato Warattoni filius efficax industriusque, fero animo, et acerbis moribus, insidiator patris sui, eumque ab honore generositatis supplantans,  eratque nomen eius Gislemarus. Cui beatus Audenus episcopus prohibuit, ne hanc nequitiam contra patrem suum inferret: Quod ille audire contempsit, fueruntque inter ipso Gislemaro et Pippino bella ciuilia et multe discordie. Qui ob iniurias patris uel alia peccata crudelia a Deo percussus, iniquissimum spiritum exhalauit, iuxta quod sanctus Audenus ei predixerat. Illoque defuncto, Waratto iterum honorem pristinum functus est. Sub his diebus Audenus Rotomagensis episcopus plenus dierum, atque uirtutibus preclarus, Clippiago uilla regale in suburbana Parisiorum ciuitate migrauit ad Dominum, et cum magna gloria in basilica sancti Petri apostoli Rotomago ciuitate sepultus est.



CAP. XLuIII.---Quod Waratto moritur, et Bertharius in loco eius constituitur, Pippinusque eos deuictos maiordomatum in sua redigit potestate.


Succedente quippe temporum curriculo predictus Waratto defunctus est. Fuitque ei matrona nobilis ac ingeniosa, nomine Ansefledis [Al., Ansfledis, et Ansafilidis]. Franci namque in diuersa tendentes uacillabant: Bertharium [Al., Bertharium] quemdam statura pusillum, sapientia ignobilem, consilio inutilem, in maiorem domatus oberrantes statuunt. Franci in inuicem diuisi, Pippinus in Auster consurgens, commoto hoste quamplurimo, contra Theudericum regem et Bertharium aciem dirigit. Conuenientesque ad prelium in loco nuncupante Textricio, illisque inter se belligerantibus, Theudericus rex cum Berthario  maiore domo terga uerterunt. Pippinus uero uictor exstitit. Procedente itaque tempore ipse Bertharius ab adulatoribus suis occisus est, instigante [insidiante] Ansflede. Post hec Pippinus cum Theuderico rege cepit esse princeps regiminis ac maior domus. Thesauris acceptis, Nortbertum [Al., Nordebertum] quemdam de suis cum rege reliquit, ipse in Austriam remeauit. Erat autem Pippino uxor nobilissima ac sapientissima nomine Plectrudis. Ex ipsa genuit filios duos. Nomen maioris Drocus [Al., Drogo], et nomen minoris Grimoaldus. Drocus ducatum Campanie accepit.



CAP. XLIX. De obitu Theuderici et regnum Chlodouei et Childeberti, et Grimoaldo maiore domus.

Obiit autem Theudericus rex, regnauitque annos 19  [Al., 18]. Chlodoueus filius eius puer regalem sedem suscepit, ex regina nomine Chlothilde [Al., Rotilde] progenitus. Nec multo post ipse Chlodoueus rex puer mortuus est: regnauitque annos 2. Childebertus autem frater eius, uir inclytus, in regno statutus est. Eo quoque tempore Nortbertus mortuus est. Grimoaldus quoque Pippini principis filius iunior in Aula regis Childeberti maior domus effectus est. Ipse igitur Pippinus multa bella gessit contra Ratbodem gentilem, uel alios principes, contra Sueuos, uel quamplurimas gentes. Grimoaldus quippe genuit filium ex concubina, Theudaldum nomine. Sub idem uero tempus Drogus filius Pippini defunctus est. Habebatque Pippinus prefatus princeps filium ex alia uxore, nomine Carolum, uirum elegantem, egregium  atque utilem.



CAP. L.---De transitu Childeberti, et regnum Dagoberti: et quia Grimoaldus interficitur, et honorem patris sui Theudoaldus ambitur.

Tunc enim beate memorie Childebertus rex iustus migrauit ad Dominum. Regnauit autem annos 18 [Al. 19], sepultusque est Cauciago [Al., Causiaco] monasterio in basilica sancti Stephani martyris. Regnauitque Dagobertus filius eius pro eo. Habebat tum Grimoaldus uxorem in matrimonio, nomine Teutsindam [Al., Theodesindam], filiam Ratbodi ducis gentilis. Eratque ipse Grimoaldus maior domus pius, modestus et iustus. Eodem enim tempore egrotante Pippino duce genitore suo, dum ad eum  uisitandum accessisset, nec mora, in basilica sancti Landeberti martyris Leodosio [Al. Leodico] peremptus est a Rangario gentile filio Belial [Al., Beluabi], Theudoaldum uero filium eius, iubente Pippino auo, in aula regis honore patris sublimem statuunt.



CAP. LI.---De morte Pippini: et bella Francorum inter se, et Theudoaldo fugato Ragamfredus in principatum est eleuatus.

Eo tempore Pippinus febre ualida correptus, defunctus est. Obtinuitque principatum sub suprascriptis regibus annos 27. Plectrudis quoque cum nepotibus suis, uel rege, cuncta gubernabat sub discreto regimine. In illis diebus instigante diabolo Franci denuo in Cotia silua in Francos inuicem irruunt ac se mutuo durissima cede prosternunt. Theudoaldus autem per fugam elapsus, ereptus est. Fuitque illo  tempore ualida persecutio. Theudoaldo enim fugato, Ragenfredum in maiorem domatum [in principatu maioris palatii] elegerunt. Qui commoto cum rege exercitu, Carbonariam siluam transeuntes, usque mosam fluuium terras illas uastantes succenderunt. Cumque Radbodo duce gentili amicitias feriunt. Carolus his diebus cum captus a Plectrude femina sub custodia teneretur, auxiliante Domino uix euasit.



CAP. LII.---De morte Dagoberti, et regnum Chilperici, et quod bellum gessit Carlus contra Ratbode.

Sequente tempore Dagobertus rex egrotans mortuus est, regnauitque annos 5. Franci post hec Danielem quondam clericum, cesarie capitis crescente,  in regno stabiliunt, eumque Chilpericum nuncupant. Quo etiam tempore denuo exercitu commoto, usque ipsum fluuium Mosam ueniunt, contra Carolum aciem dirigentes: atque ex alia parte Frigiones [Fresiones] cum Ratbodo duce consurgunt. Carolus quoque super ipsos Frigiones irruit, ibique maximum dispendium de sodalibus suis perpessus est, atque per fugam dilapsus abscessit.



CAP. LIII.---Quod Carlus pugnam gessit contra Chilperico et Ragamfredo, in loco nuncupante uinciaco; eosque deuictos atque fugatos, omne regnum Francorum in sua redegit potestate.

Succedente igitur tempore iterum ipse Chilpericus cum Ragenfredo [Al., Raganfredo], hoste commoto, Ardennam siluam ingressus, usque Rhenum fluuium,  uel Colonia ciuitate, peruenerunt, uastantes terram. Multoque thesauro a Plectrude matrona accepto, reuertebantur gaudenter. Sed in loco quodam, qui dicitur Amblaua, maximum, Carolo super eos irruente, perpessi sunt dispendium. Quo etiam tempore predictus uir Carolus exercitu commoto iterum contra Chilpericum uel Ragenfredum ad bellum surrexit. Illi etiam e contra hostem colligunt, bellumque parantes accelerant. Sed Carolus pacem fieri postulat. Illisque contradicentibus, ad prelium egressi sunt in loco nuncupante uinciago [Al., uicicco], Dominico die illucescente 12 Kal. April. in Quadragesima. Illisque fortiter bellantibus, Chilpericus cum Ragenfredo terga uertit. Carolus uictor exstitit. Regionibusque  illis uastatis atque captiuatis, iterum cum multa preda in Austria reuersus, Coloniam ciuitatem uenit, ibique seditionem intulit. Cum Plectrude matrona disceptauit, et thesauros patris sui sagaciter recepit, regemque sibi statuit Chlotarium nomine. Chilpericus itaque et Ragenfredus Eudonem ducem expetunt in auxilium. Qui mouens exercitum, contra Carolum perrexit. At ille constanter occurrit ei intrepidus. Sed Eudo fugiens, Parisius ciuitatem regressus est. Chilpericus quoque cum thesauris regalibus sublatis ultra Ligerem secessit. Quem Carolus persecutus non reperit. Chlotarius quidem memoratus rex eo anno obiit. Carolus anno insecuto legationem ad Eudonem direxit, amicitiasque cum eo fecit. Ille uero Chilpericum regem cum  multis muneribus reddidit, sed non diu in regno resedit. Mortuus quidem est post hec, et Nouiomo ciuitate sepultus: regnauitque annos 5 et dimidio. Franci uero Theudericum II Cala monasterio enutritum, filium Dagoberti iunioris, regem super se statuunt. Qui usque nunc in regno subsistit.



HISTORIA FRANCORUM,
Ex codice ms. ecclesie Cameracensis.


 I. Principium regnorum Francorum, eorumque originem, uel gentium illarum, ac gesta proferamus. Est autem in Asia oppidum Troianorum, ubi est ciuitas que Ilium dicitur, ubi regnauit Aeneas. Gens illa fortis et ualida, uiri bellatores, atque rebelles nimis, inquieta certamina obiurgantes, per gyrum finitima debellantes. Surrexerunt autem reges Grecorum aduersus Aeneam cum multo exercitu, pugnaueruntque contra eum cede magna: obruiturque illic multum populus Troianorum. Fugit itaque Aeneas, et reclusit se in ciuitate Ilium. Pugnaueruntque aduersus hanc ciuitatem annis decem. Ipsa enim ciuitate subacta, fugit Aeneas tyrannus in Italia, locare gentes ad pugnandum. Alii quoque ex principibus, Priamus uidelicet et Antenor, cum reliquo exercitu Troianorum, duodecim millia intrantes in nauibus, abscesserunt, et uenerunt usque ripas Tanais  fluminis. Ingressi Meotidas paludes, nauigantes peruenerunt intra terminos Pannoniarum iuxta Meotidas paludes, et ceperunt edificare ciuitatem ob memoriale eorum, appellaueruntque eam Sicambriam. Habitaueruntque illic annis multis, creueruntque in gentem magnam.

II. Eo itidem tempore gens Alamannorum [Al., Alanorum] praua ac pessima rebellauerunt contra ualentinianum imperatorem Romanorum ac gentium. Tunc ille exercitum mouit hostem magnum de Roma, contra eos perrexit, pugnam iniit, superauitque eos, atque deuicit. Illi itaque cesi super Danubium fluuium fugerunt, et intrauerunt in Meotidas paludes. Dixit autem imperator: Quicunque potuerit introire in paludes istas, et gentem istam prauam eiecerit, concedam eis tributa donaria annis decem. Tunc congregati Troiani fecerunt insidias, sicut erant  edocti ac cogniti: et ingressi in Meotidas paludes cum alio populo Romanorum, eiecerunt inde Alamannos, percusseruntque eos in ore gladii. Tunc appellauit eos ualentinianus imperator FRANCOS Attica lingua, hoc est feros, a duritia uel audacia cordis eorum.

III. Igitur post transactos decem annos, misit memoratus imperator exactores, una cum primario duce de Romano senatu, ut darent consueta tributa de populo Francorum. Illi quoque, sicut erant crudeles et immanissimi, consilio inutile accepto, dixerunt  ad inuicem: Imperator cum exercitu Romano non potuit eiicere Alamannos de latibulis paludarum, gentem fortem ac rebellem. Nos enim, qui eos superauimus, cur soluimus tributa? Consurgamus igitur contra primarium hunc, uel exactoribus istis, percutiamusque eos, et auferamus cuncta, que secum habent, et non demus Romanis tributa, et erimus nos iugiter liberi. Insidiis uero preparatis, interfecerunt eos.

Iu. Audiens hec imperator, in furore et ira nimis succensus, precepit hostem commouere Romanorum et aliarum gentium, cum Arestarco principem militie, direxeruntque aciem contra Francos. Fuit autem ibi strages magna de utroque populo. uidentes enim Franci quod tantum exercitum sustinere non possint, interfecti ac cesi fugerunt. Ceciditque ibi Priamus eorum fortissimus. Illi quoque egressi a Sicambria, uenerunt in extremis partibus Rheni fluminis. in Germaniarum oppidis: illucque  inhabitauerunt cum eorum principibus, Marchomire filium Priamo, et Sunnone filium Antenor. Habitaueruntque ibi multis annis. Sunnone autem defuncto, acceperunt consilium ut regem sibi unum constituerent, sicut cetere gentes. Marchomiris quoque dedit eis hoc consilium, et elegerunt Faramundum ipsius filium, et eleuauerunt eum regem super se crinitum. Tunc habere leges ceperunt, que eorum priores gentiles tractauerunt, his nominibus, uuisowastus, uuisogastus, Arogastus, Salegastus. In uillabusque ultra Rhenum sunt, uibothagin, Salechagin, et uuidechagin.

 u. Mortuo quippe Faramundo rege, Chlodionem filium eius crinitum in regnum patris sui eleuauerunt. Id temporis crinitos reges habere ceperunt. uenientesque sagaciter in finibus Toringorum, ibique resederunt. Habitauit itaque Chlodio rex in Disbargo castello, in finibus Toringorum, regionem Germanie. In illo tempore in his partibus citra Rhenum usque Ligure fluuio habitabant Romani, ultra Ligure quoque Gothi dominabantur. Burgundiones itaque paganismo in Ariana doctrina praua tenebantur, inhabitantes iuxta Rodanum fluuium, que adiacet  Lugdunum ciuitatem. Chlodio autem rex misit exploratores de Disbargo castello Toringorum usque ad urbem Camaracum. Ipse postea cum grande exercitu Rhenum transiit, multo Romanorum populo occidit atque fugauit. Carbonaria silua ingressus, Tornacensem urbem obtinuit: exinde usque Camaracum ciuitatem ueniens, illic resedit. Pauco temporis spatio Romanos quos ibi inuenit,  interfecit. Exinde usque Sumnam fluuium occupauit Chlodione rege defuncto, Merouechus de genere eius regnum eius accepit. Regnauit Chlodio annis 20. Ab ipso Merouecho rege utile Franci Merouingi sunt appellati. Eodem tempore Chuni Rhenum transierunt, Mettis succenderunt, Treueris distruunt, Tuncrus peruadunt, usque Aurilianis peruenientes. Id temporis sanctus Anianus episcopus uirtutibus preclarus, ueniente ad eum Egecio patricio Romanorum, et Tursomodo rege Gothorum,  auxiliante Domino, Chuni ad ipsam ciuitatem orante sancto Aniano, cum Attelane eorum rege deuicti atque prostrati sunt.

uI. Ipse itaque Merouechus genuit filium nomine Childerico, qui fuit pater Chlodouecho rege inclyto atque fortissimo. Erant enim tunc Franci pagani atque fanatici, adorantes idola et simulacra: et non Deum celi ac terre, qui creauit eos. Erat quoque tunc in ista parte Galliarum ex Romanis Egidius rex ab imperatore missus. Childericus itaque rex filius Merouecho; cum esset nimis luxuriosus, et regnaret super Francos, cepit eorum filias deludere atque distrahere. Illi enim grande furore hoc indignantes, uoluerunt occidere eum, et eiicere de regno. Ille hec audiens, uocauit amicum suum, prudentem consiliarium, nomine uiomadum; petiit cum eo consilium, qualiter animus furentium Francorum possit mitigari. Tunc dederunt inter se signum, qualiter certa indicia cognoscere deberet, si ad pacem  quandoquidem reuerti poteretur, quod signum inter se recognoscerent. Tunc diuiserunt aureum unum adinuicem in signum, unam medietatem Childericus rex secum portauit, aliam partem uiomadus retinuit, dicens: Quando istam aliam partem tibi transmisero, scias me Francos tecum habere pacatos, et securus reuerte in pace. Abiit ergo Childericus rex in Torringam, apud regem Bisinum nomine uxoremque eius latuit.

uII. Franci uero relicto Childerico, Egidium principem  Romanorum in regnum super se statuerunt, malum consilium tractantes. Qui cum octo annos super eos regnaret, finxit se uiomadus amicitiam cum eo sociare, dum ab eo quid cogitaret cognosceret, hortabatur Egidio aliquos Francos dolose opprimere. Ille audiens consilium eius, acrius cepit oppremere eos. Illi uero in timore ac seditione conuersi, iterum consilium a uiomado expetierunt, qualiter facere deberent, et ille dixit eis: Quare non recordatis, quomodo eiecerunt Romani opprementes gentem uestram? De eorum terra eiecerunt eos. uos uero eiecistis regem uestrum, utilem et sapientem, et eleuastis super uos militem istum imperatoris superbum atque elatum. Non bonum consilium fecistis, sed nimium malum. Et illi responderunt: Calidus enim erat nobis, penitet nos hec fecisse contra regem nostrum. Utinam meruissemus inuenire eum, et cum pace regnaret super nos! Tunc amicus ille regis misit partem solidi, que prius inter  se diuiserant, dicens: Reuertere ad regnum Francorum, quia pacificata sunt omnia. Ille uero cognoscens hoc signum dimidium aureum, intellexit certa indicia quod a Francis desideraretur. Ipsisque rogantibus, reuersus est in regnum suum. Nam dum in Toringa fuit, cum Basina regina uxorem Bisini regis ipse Childericus rex adulterium commisit. A regno Francorum receptus, Egidium Romanum principem de super se expulerunt a regno. Basina quoque illa regina Bisini regis Toringorum, relicto uiro suo, ad Childericum uenit. Cumque inquisitus interrogasset  quid quereret, aut pro qua causa ad eum de tam longinqua regione uenisset, respondisse fertur: Noui utilitatem et pulchritudinem tuam, quod utilis sis et sapiens; ideo ueni ut habitem tecum. Nam si in extremis finibus maris utiliorem te cognouissem, ipsum expetissem, atque eum copulassem. Illeque gaudens, eam ad coniugium suum copulauit. Illa uero concipiens ex eo, peperit filium, uocauitque nomen eius Chlodouechum. Hic fuit rex magnus super omnes reges Francorum, et pugnator fortissimus.

uIII. In diebus illis ceperunt Franci Agrippinam ciuitatem super Rhenum, uocaueruntque eam Coloniam, quasi coloni inhabitarent in eam. Multo populo Romanorum a parte Egidii illic interfecerunt. Ipse Egidius fugiens euasit. uenerunt itaque Treuiris ciuitate super Mosellam fluuium, uastantes terras illas, et ipsam succendentes ceperunt. Post hec igitur mortuus est Egidius Romanorum rex. Syagrius  enim filius eius in regnum eius resedit, constituit sedem regni sui in Suessionis ciuitate. Tunc Childericus rex commouit maximo exercitu hostium Francorum, usque Aurelianis ciuitate peruenit, terras quoque illas uastauit. Adouacrius Saxonorum dux cum nauale hoste per mare usque Andegauos ciuitate uenit, illaque terra succendit, magna tunc cede in illa fecit. Redeunte igitur Adouacrio de Andegauis, Childericus rex Francorum exercitu commoto illic aduenit: Paulo comite, qui tunc ibi erat, occidit, ipsamque urbem cepit. Domum, que in ea  ciuitate erat, igne succendit indeque reuersus est.

IX. Post hec mortuus est Childericus rex, regnauitque annis 24. Chlodouechus filius eius regnum Francorum uiriliter recepit. Anno autem quinto Chlodouecho regnante, Syagrius filius Egidii Suessionis ciuitate, quam pater eius tenuerat, resedebat. Super quem Chlodouechus cum Ragnacario parente suo cum hoste aduenit. Conuenientesque ad bellum, illis inter se fortiter compugnantibus, Syagrius lesum cernens exercitum suum, per fugam lapsus ad Alaricum regem Gothorum aufugit ad urbem Tolosam. Chlodouechus enim missos suos ad Alaricum dirigens, ut redderet Syagrium; si autem reddere non uellet, pararetur ad prelium. Ille autem timens Francorum iram, tradidit Syagrium missos Chlodouecho. Qui cum ei presentatus fuisset, iussit eum occidere, totumque regnum eius ac thesauros Chlodouechus recepit.

 X. Eo tempore multe ecclesie a Chlodouecho exercitu depredate sunt. Eratque ipse tunc fanaticus et paganus, De quadam autem ecclesia urceum mire magnitudinis pulchrum hostes eius tulerunt, cum alio ministerio ecclesie, et ornamenta multa. Episcopus autem Ecclesie ipsius missos suos ad regem direxit,  deprecans ut si aliis uasis ecclesie recipere non mereretur, uel illo urceo reddere iuberet. Hec audiens rex, ait ad missos ecclesiasticos: Sequimini nos usque Suessionis ciuitate, quia ibi cuncta que acquisita sunt diuidenda erunt. Cumque mihi urceus ille in parte uenerit, que episcopus postulat adimpleam. ueniens autem rex Suessionis ciuitate, cuncta preda que acquisita erat rogat afferre in medium, dicens: Rogo uos, o fortissimi ac nobilissimi pugnatores, ut mihi dare istum urceum non negetis. Hec rege dicente, illi Franci, qui bono animo fuerunt, aiunt: Omnia, gloriose rex, que cernis, tua sunt, et nos tuo dominio sumus subiugati. Quod tibi bonum uidetur, hoc fac. Nullus enim tue potestati resistere ausus est. Cum hec illi benigniter dixissent, unus Francus leuis cum uociferatione eleuata bipenni, quod est francisca, percussit urceo illo, dicens: Tu nichil hinc accipies, rex, nisi quod tibi sors uera dederit. Obstupefactis omnibus, rex iniuriam  suam in patientiam mittens, acceptumque urceum nuntio ecclesiastico reddidit, seruans iram in corde absconsam. Transacto anno, Chlodouechus rex omnem exercitum suum apud armorum apparatum iussit uenire, ostensurum in campo Martio horum armorum nitorem uisurum erunt. Ubi rex cunctum  exercitum circumiuit, uenit ad hominem illum qui antea ursum percusserat, et ait ad eum: Nullus tam inculta et sordida arma habet quam tu, quia neque clypeus, neque lancea, neque bipennis est tibi utilis. Accepit autem rex franciscam eius, quod est bipennis, et proiecit in terram. Et ille cum se inclinasset colligere eam, rex statim eleuatis manibus suis franciscam suam in capite eius defixit, et ait: Sic tu Suessionis ciuitate superiori anno in urceo illo fecisti. Illoque mortuo, alio exercitum rex de ipso campo iussit decedere in pace ad eorum propria. Grandis pauor et tremor pro hac causa in Francorum populo deinceps consurrexit. Chlodouechusque exinde decimo anno regni sui commoto Francorum grande hoste in Torringam abiit, Toringosque plaga magna prostrauit: deuictoque populo eorum, tota illa terra uastata, sub tributo seruire fecit. 

 XIu. Eo tempore dilatauit Chlodouechus, amplificans regnum suum usque Sequanam. Sequenti tempore usque Ligure fluuio occupauit. Accepitque Aurilianus castrum Malidunensem, omnemque ducatum regionis istius. Tunc concepit Chrodchildis ex Chlodoueo, et peperit filium, quem cum baptismo consecrare uellet. Non enim credebat rex Dominum Deum. Regina enim quotidie predicabat eum, et ille nolebat audire eam. Interea regina parat ad baptismum filium, ornat ecclesiam uelis atque cortinis: quomodo cor regis ad credendum compungerent. Baptizatus est autem puer, quem in albis Ingomirem uocauit: qui in ipsas albas egrotans obiit. Pro quo rex nimis contristatus, reputabat increpando, dicens: Quia si in nomine deorum meorum puer dedicatus fuisset, uixisset utique. Quia in nomine Dei uestri baptizatus est, uiuere non potuit. Regina uero dicebat: Deo gratias ago, quia me non duxit indignam, ut de utero meo primogenitum in regno suo recipere dignatus est. Ego autem nullo dolore in corde meo pro hac causa retineo. Post hec  uero genuit alium filium, quem baptizatum Chlodomirum uocauit. Et hic cum egrotare cepisset, dixit rex: Non potest aliud, nisi et de isto sic sit quomodo fuit de fratre eius, ut baptizatus in nomine Christi uestri cito moriatur. Sed orante regina, et Domini misericordia precurrente, recepit sanitatem. Regina uero non cessabat predicare regem ut Deum uerum coleret, et idola uana que colebat relinqueret. Sed nullo modo animum eius ad credendum commouere poterat, donec tandem aliquando bellum contra Alamannos Sueuosque moueretur: in quo compulsus est confiteri quem ante negauerat.

Xu. Factum est autem, pugnantibus inter se Francorum et Alamannorum exercitu, ut populus Chlodouechi nimis caderet. Aurilianus hec uidens, ait ad regem: Domine mi rex, crede tantummodo Deum celi quem regina tua predicat. Ille uero eleuatis ad celum oculis, commotus lacrymis dixit: Iesu Christe, quem Chrodchildis uxor mea predicat esse Filium Dei uiui, qui subuenis in tribulatione, qui  das auxilium in te sperantibus, tuum adiutorium deuotus postulo, ut si mihi uictoriam super hos hostes dederis, et expertus fuero illam uirtutem, quam de te populi predicant, credam tibi, et in nomine tuo baptizer. Inuocaui enim deos meos, et uideo, elongati sunt ab auxilio meo. Unde credo eos nullam habere potestatem, qui sibi credentibus non succurunt. Te uerum Deum ac Dominum inuoco, tibique credere desidero, tantum ut liberer ab aduersariis meis. Cumque hec orans clamaret, Alamanni in fugam lapsi terga uerterunt. Cumque regem suum  uidissent mortuum, Chlodouecho se subdunt, dicentes: Parce, precamur, domine rex, ne pereat plus populus, iam tui sumus. Tunc iussit rex imminente iam plaga cessare, Alamannosque cepit ipsos, uel terram eorum sub iugo tributario constituit. Factaque uictoria, reuersus est in Francia ad reginam suam. Narrauitque ei: qualiter per inuocationem nominis Iesu Christi uictoriam meruit obtinere. Acta sunt hec anno 15 Chlodouecho regnante. Tunc regina abscondite uocauit sanctum Remidium urbis Rhemensis episcopum, deprecans eum ut regi uiam salutis ostenderet. Quem sacerdos ab baptismum uenire predicabat. Et ille ait: Libenter te audiam, beatissime Pater: sed unum restat, quia populus qui me sequitur, non uult relinquere deos suos. Sed uadam adhortare eos iuxta uerbum tuum. Conueniens autem rex cum populo, cepit eos cohortare. Acclamauerunt autem, precurrente misericordia Dei et potentia ipsius, omnis populus Francorum, una uoce dicentes: Mortales deos relinquimus, gloriose rex, et  Deum uerum immortalem, quem Remidius predicat, credere parati sumus. Nuntiantur hec sancto Remidio. Ille quoque gaudio magno repletus, iussit baptismi lauacrum parare. uelis diuinitus depictis adumbrantur platee, fabricantur ecclesie, componitur baptisterium, balsamum redolent cerea odorata. Talem gratiam Dominus subministrauit in populo, ut estimarent se paradisi odoribus collocare. Rex ergo prior petiit a sancto Remidio baptizari. uenit nouus Constantinus ad baptismum, abnegatis diaboli pompis. Quo ingresso ad baptismum, sanctus Dei sic ait  ore fecundo: Mitis depone colla, Sicamber, Adora quod incendisti, incende quod adorasti. Erat autem sanctus Remidius uir sapientissimus, rhetoricus preclarus, in uirtutibus magnus. Igitur rex omnipotentem Deum in Trinitate confessus, baptizatus in nomine Patris, et Filii, et Spiritus sancti, delibutusque sacro chrismate cum signo sancte crucis Domini nostri Iesu Christi. Baptizantur de exercitu eius amplius quam tria millia uirorum. Baptizantur sorores eius his nominibus, Albofledis, et Landechildis, ipsa die. Baptizaturque postea cunctus populus Francorum.

XuI. Post hec Chlodouechus contra Gundobadum et Godeghiselum fratrem eius perrexit, cum multo exercitu Francorum. Illi hec audientes, populo multo Burgundionum mouent, ad pugnam preparant. uenientesque Diuione castro super Oscaram fluuium, ibique se fortiter compugnantes, Chlodouecho, Gundobado, et Godeghiselo, Burgundiones ualde cesi terga uerterunt ad fugam. Chlodouechus, sicut solebat, uictor exstitit. Afflictoque exercitu Burgundionum,  Gundobadus et Godeghiselus in fugam uersi uix euaserunt. Gundobadus in Auennione ciuitate super Rhodanum ingressus, ibi se reclusit. Chlodouechus illic eum persecutus obsedit, quatenus de ciuitate extractum interimeret. Quod ille audiens, pauore perterritus, metuebat ne ei mors repentina succederet.  Habebat tamen secum uirum illustrem Aridium, strenuum atque sapientem. Quem ad se accersitum, ait: uallant me undique angustie, et quid faciam ignoro, quia uenerunt hi barbari super nos, ut nobis interemptis regionem totam euertant. Ad hec Aridius ait: Oportet te lenire feritatem hominis huius, ne pereas. Nunc ergo, si placet in oculis tuis, ego a te fugere et ad eum transire consimulabo. Cumque ad eum accessero, ego faciam ut neque te, neque hanc noceant regionem. Tantum ut quod tibi per me consilium demandauerit implere studeas, donec causam tuam Dominus prosperam facere sua pietate dignetur. Et ille, Faciam, inquit, quodcunque mandaueris. Hec eo dicente, uale dicens Aredius discessit, et ad Chlodouechum regem abiens, ait: Ecce ego humilis tuus, piissime rex, ad tuam potentiam uenio, relinquens illum miserrimum Gundobadum. Quod si me pietas tua recipere dignatur, integrum me famulum atque fidelem, tu et posteri tui habebitis. Quem ille promptissime colligens, secum retinuit. Erat enim  iucundus in fabulis, strenuus in consiliis, iustus in iudiciis, et in commissis fidelis. Denique Chlodouecho cum omne exercitu circa muros urbis residente, ait Aridius: Si dignanter, o rex, gloria celsitudinis tue paucos humilitatis mee sermones uellet accipere, consilium, licet non egeatis, tamen fide integra  ministrarem. Idemque uel tibi congruum, uel ciuitatibus erit, per quas transire deliberas. Cur, inquit, retines exercitum, cum loco firmissimo tuus resedeat inimicus? Depopularis agros, predia depascis, uineas desecas, oliueta succidis, omnesque fructus regionis euertis. Interim et illi nocere nichil preuales. Mitte potius legationem, et tributum quod tibi annis singulis dissoluat impone: ut et regio salua sit, et tu tributa dissoluenti perpetuo dominaueris. Quod si noluerit, tunc quod libuerit facies. Quo consilio rex accepto, hostem patrie redire iubet ad propria. Tunc missa legatione ad Gundobadum, ut ei per singulos annos tributa imposita reddere debeat iubet. Et ille et de presente soluit, et deinceps soluturum se esse promittit. Chlodouechus uero ablatis thesauris, cum preda maxima reuersus est uictor.

His temporibus fuit in uiennam urbem terre motus, etc., ut in Gestis uulgaribus, usque ad hec uerba capitis 28: Sed Chramnus noluit iussum patris implere.



APPENDIX A THEODORICO II USQUE AD PIPPINUM REGEM, NUNC PRIMUM ADIECTA.
Ex cod. ms. bibliothece Alex. Petauii regii senatoris.

Eo etenim tempore ab urbe Roma papa Gregorius claues uenerandi sepulcri, cum uinculis sancti Petri, et muneribus magnis et infinitis, legationem,  ad memoratum principem Carolum destinauit: eo pacto patrato, ut a partibus imperatoris recederet, et Romano consulto prefato principi Carolo sanciret. Ipse itaque princeps magnifico honore ipsam legationem recepit, munera pretiosa contulit, atque cum suis nuntiis Romam remisit. Itemque memoratus prinecps, consilio optimatum suorum expetito, filiis suis regna diuidit. Idcirco primogenito suo Carlomanno nomine Austrasiam, Sueuiam, id est Alemanniam et Turonicam [forte, Turingiam] tradidit. Alteri uero filio minori Pippino nomine, Burgundiam, Austriam, atque prouinciam commisit. Eo anno Pippinus commoto exercitu cum auunculo suo Hildebrando duce, et multitudine primatum et agmine satellitum plurimorum, in Burgundiam  dirigunt, fines regionum preoccupant. Interim in sole et luna et stellis noua signa apparuerunt, et Paschalis quoque ordo sacratissimus turbatus fuit. Carolus itaque princeps Parisiis basilicam sancti Dionysii martyris multis muneribus ditauit. ueniens Carriacum [Al., Carisiacum] uillam palatii super Isira fluuium ualida febri correptus obiit. Obtinuit principatum annis 27. Obiit XI Kal. Nouembr. sepultusque est in basilica sancti Dionysii martyris. Hiltrudis filia eius, faciente consilio nouerce sue, fraudulenter per manus sodalium suorum Rhenum transiit, et ad Ottilonem ducem Baucoarias peruenit. Ille uero eam ad coniugium copulauit contra uoluntatem uel consilium fratrum suorum.

 Interea rebellantibus uuasconibus in regione Aquitanie, cum Hunoaldo duce filio Eodonis quondam, Carlomannus atque Pippinus principes et germani congregato exercitu Ligeris alueum apud Aurelianas urbem transeunt, Romanos proterunt, usque Bituricas urbem accedunt, suburbana ipsius igne comburunt. Hunoaldum ducem persequentes fugant, multa preda capta, . . . . . . . inde uictores circa tempus autumni reuersi sunt. Eodem anno iterum exercitum mouerunt contra Alemannos, supra fluuium Danubium castra metati sunt. Ibique residentes, quousque ipsi Alemanni uictos se uiderunt, obsides donant, iura promittunt, munera offerunt: et pacem petentes, eorum ditioni sese submittunt. Inde reuersi anno secundo in Bauoariam commouent exercitum  contra Ottilonem cognatum ipsorum rebellantem. uenientesque castra metati sunt super fluuium qui dicitur Lech. Bauoariorum exercitus ex alia parte. Hinc inde se mutuo uidentes, usque ad XI diem Franci prouocati irrisionibus gentis illius, periculo se dederunt per loca deserta et inuia, ubi nullum iter unquam patebat cuiquam mortalium. Nocteque irruentes super eos, diuisis exercitibus commissum est bellum. Predictus dux Ottilo cesum exercitum suum uidens, uix cum paucis turpiter ultra Ignem fluuium fugiendo euasit. His triumphis peractis, predicti principes uictores ad propria sunt reuersi.

Euoluto itaque triennio, iterum Carlomannus confinium Saxonorum ipsis rebellantibus cum exercitu  irrupit. Ibique captis habitatoribus, qui suo regno affines esse uidebantur, absque belli discrimine feliciter acquisiuit. Plurimi eorum Christiani effecti, baptizati sunt. Per idem tempus, rebellante Theodobaldo filio Godfridi ducis, Pippinus cum uirtute exercitus sui eum a patria expulit. Illoque fugato, renouauit sibi eiusdem loci ducatum, atque exinde uictor rediit. Sequenti anno precelsi Germani prouocati coturno uuasconorum, iterum usque ad Ligerim fluuium pariter adunati uenerunt. Quod uidentes uuascones, preoccupauerunt pacem petere, et uoluntatem Pippini in omnibus se exsecuturos pollicentes, muneratum cum a finibus suis ut rediret  precibus obtinuerunt. His ita transactis, sequenti anno dum Alemanni contra Carlummannum eorum fidem fefellissent, ipse cum magno furore et exercitu in eorum patriam peraccessit, et plurimos eorum, qui rebelles exstiterant, gladio trucidauit. His ita gestis, sequenti anno Carlomannus deuotionis causa instinctu succensus, regnum una cum filio suo Drocone manibus germani sui Pippini committens, ad limina beatorum apostolorum Petri et Pauli Romam in monastico ordine perseueraturus aduenit. Qua successione Pippinus roboratur in regno.

Eodem anno Saxones rebellare conati sunt. Qua de causa Pippinus cum exercitu eos preuenire compulsus est. Cui etiam reges uuinidorum et Frisinorum ad auxiliandum uno animo occurrerunt. Quod  uidentes Saxones, timore compulsi sunt. Multi ex eis fuere trucidati, plures in captiuitatem abducti, regiones eorum igni concremate. Pacem petierunt, iuri Francorum, ut mos fuerat, se submiserunt, et ea tributa, que Chlotario quondam soluebant, plenissima solutione ab eo tempore et deinceps se reddituros promittunt. Ex quibus quoque plurima multitudo uidentes se contra impetum Francorum rebellare non posse, propriis uiribus destituti, petierunt sibi Christianitatis sacramenta conferri. Quo peracto tempore, Baioarii fidem, quam antea promiserant, fefellunt. Qua de re princeps Pippinus commoto exercitu eorum patrias accessit. Ipsi uero ultra fluuium Igni cum uxoribus ac liberis fugerunt. Prefatus princeps super ripam Igni castra metatus, nauale prelium  preparauit, qualiter eos usque ad internecionem persequeretur. Hoc uidentes Baioarii se euadere non posse, legatos cum multis muneribus transmittunt, et eius ditioni se subdunt, et sacramenta uel obsides donant, promittentes se ulterius rebelles non exstituros. Ipse uero princeps in Franciam remeauit, et quieuit terra a preliis duobus annis. Quo tempore cum consilio Francorum missa relatione, sedis apostolice auctoritate percepta, ipse Pippinus cum consensu Francorum et consecratione episcoporum sublimatur in regno.


[Hactenus codex ms.]





IX. CHRONICON EPISCOPORUM METENSIUM AUCTORE ANONYMO.



 [a 1Kb] uiro huic preclaro successit domnus Angerannus [Al., Angilramne], in ordine trigesimus octauus. Hic archicapellanus palatii exstitit Caroli Magni. Huius  tempore facta est imperatorum translatio Grecorum ad reges Francorum, hoc ut fertur modo: Leonem papam III Romani zelo furoris completi corripientes,  oculis priuare uoluerunt, sed lumen eius penitus exstinguere non potuerunt. Qui ad Carolum confugiens, honorifice ab eo susceptus est, et cum potentia exercitus Romam reductus, sue sedi est restitutus. Unde ab eodem papa Carolus Magnus in ecclesia beati Petri die natalis Domini unctus est in imperatorem, anno ab Incarnatione Domini 801.

Prefatus Angerannus, inter cetera bene gesta, Noue Celle monasterium construxit, in quo et quiescit. Rexit presulatum annis 33 sub apostolicis Adriano, Leone prescripto, et Stephano III. Obiit octauo Kal. Decembris [a 1Kb] .

Sublimatur post hunc Gundulfus trigesimus nonus Metensis episcopus, conuersatione ac fide uenerandus. Sedit 6 annis tempore Ludouici Pii, sub  apostolicis Paschale et Eugenio. Obiit uII Idus Septembris.

Post hunc quadragesimus ascendit ad apicem sacerdotii Metensis ecclesie Drogo, filius Caroli Magni imperatoris. Sedit annis 32 sub apostolicis ualentino, Gregorio Iu, Sergio. Hic archiepiscopatus honore sublimatus est, et sacri palatii moderator [b 1Kb] exstitit. Hic leuauit corpus sancte Glodesindis uirginis ab humo. Plurima egit magnifica, sicut qui uicem apostolicam gerebat cis Alpes per totam Galliam. Obiit in Burgundia uI Idus Nouembris [c 1Kb] . Corpus eius inde relatum, sepelitur in ecclesia sancti Ioannis euangeliste Metensi, ubi et Ludouicus Pius imperator, frater eius, quiescit feliciter, cum matre sua Hildegarda regina.

 Successit eidem in presulatu Aduentius quadragesimus primus ex Metensibus liberiori genere natus. In ornamentis et thesauris ecclesiam beati Stephani ampliauit. Huius temporibus Hincmarus Rhemorum archiepiscopus fuit, qui cum eodem Aduentio Meti Carolum coronauerunt, fratre [d 1Kb] ipsius Lothario diuino iudicio interempto. Hic Aduentius sedit annis 17 sub apostolicis Leone uI, Benedicto, Nicolao, qui Thiegaudum [e 1Kb] Treuirensem et Guntherum Coloniensem archiepiscopos damnauit, fautores adulterii regis Lotharii, conciliumque quod Metis tenuerant cassauit. Prefatus Aduentius Meti in capella sancti Galli sepultus est, et II Kal. Octobris [f 1Kb] obiit in uilla Salto dicta, sub Adriano papa secundo.

Post hunc Walo quadragesimus secundus presul  est electus. Sedit annis 6, diebus 15 [g 1Kb] sub apostolico Ioanne uII [h 1Kb] , a quo et pallium obtinuit. Hic Walo, dum cum suis contra Normannos, qui tunc Gallias incursabant, impari manu pugnat, obtruncatur III Non. [i 1Kb] Aprilis, Metimque relatus, in Ecclesia Saluatoris, quam ipse construxerat, sepelitur.

 Domnus Robertus reformator cenobiorum et murorum urbis, quadragesimus tertius huic successit. Sedit annis 34 [i 1Kb] sub apostolicis Ioanne XI et Leone u, temporibus regum iuniorum Carlomanni, et Lodoici, et Caroli. Hic Robertus genere fuit insigni Alamannorum; pallium a papa Romano promeruit; ornamenta cenobiorum multa uel mutauit, uel renouauit, cum muris senio collapsis. Obiit Iu Non. Ian. Sepultus est in ecclesia sancti Galli.

Wigericus quadragesimus quartus successit Roberto. Sedit annis 10, diebus 30. Obiit Metis XI Kal. Martii. His temporibus Hungari secundo Gallias uastantes, multas urbes ac ecclesias in cineres redegerunt, et plurium sanctorum reliquie de loco ad locum translate sunt. Tum regnabat Arnulphus.

 Quadragesimus quintus digne memorie domnus Adelbero successit Wigerico. Inter multa, Gorziense cenobium pene collapsum fundis et edificiis restruxit, muro circumdedit; simili modo et sancti Arnulphi ecclesie in Metim multa commoda prouidit. Sedit annis 30 [k 1Kb] , mensibus 9, diebus 25. Obiit uI Kal. Maii. Gorzie sustinet resurrectionis diem.

Successit eius infule pontificatus Theodericus quadragesimus sextus qui monasterium sancti uincentii martyris in suburbio Metensi [l 1Kb] edificauit honorabiliter, multisque pignoribus sanctorum insigniuit ab Italia secum deuictis [m 1Kb] . Huius gesta habentur. Floruit sub imperatore primo Ottone, filio Henrici regis Lotharingorum. Prefato Ottone [n 1Kb] imperante, famosum bellum factum est in Calabria, inter ipsum  et Saracenos, in quo innumerabilis multitudo Christianorum obeundo uicit XuII Kal. Augusti. Reuelata est siquidem beato de Baioaria Odelrico presuli [o 1Kb] talis diuinitus uisio.

uidebatur sibi uidere iustum Dominum iudicem in schemate Iesu Christi sublimi solio residere, omnemque celi ordinem circumstare. Examinatio statere parata est, questio uentilata, cui cederet uictoria, Ethnico, an Christum professis. Iniquitas et peccatum Christianorum excreuerat eo usque, quo iudicarentur subiici gladio Saracenorum. Sanctus euigilans sacerdos, uisionem manifestat exercitui. Orationibus igitur et ieiuniis simul instant, spem sue salutis in pura confessione ponentes. Interea multitudo uulgi fame ac inopia profligati, sese exercitui  substrahentes, cum Saracenis disponunt confligere, malentes gladio quam fame perire. Pietas itaque diuina semper consulens animarum saluti, permisit eos in presentiarum interimi, quibus prouidit dari gloriam eterne requiei.

Hac lacrymabili cede peracta, uulgi militia, ignorante  regali, denuo beatus presul Odelricus in uisum rapitur, et rursum  cernit in throno Redemptorem nostrum et iudicem, cui gloriosa ipsius genitrix Maria, cum omnium celestium ordine supplicabat ne confitentium sibi offensas plecti pateretur triumpho gentili. Statera secundo statuitur, et equalitas utrorumque fidelium ac infidelium consideratur. Penitentia fidelium procedens ex gemitu mentis, preponderat naturalis iustitie legis. Ecce adest et martyr Laurentius, cuius imminebat dies festiuus. Hic representans crudelitatem tormentorum in se consummatorum, et compassionem sui fidelium populorum, uictoriam impetrat cum celesti cetu populo fideli. Sacerdos itaque festinus mittit nuntium imperatori, hostique ut congrediatur  imperat. Facta congressione sub inuocatione Christi, et eius martyris Laurentii, hostes terga uertunt, fidelitas confortatur, impietas eneruatur; et ex illa tempestate festum sancti Laurentii celebrius habetur.

Successit et huic consanguineus eius Adelbero, Metensium presul quadragesimus septimus de quo multa leguntur honeste descripta. Hic renouauit cenobium sancti martyris Symphoriani; precipue tamen et alia a suis predecessoribus inchoata tantum monasteria, ipse ad summum deduxit. Eius gesta qui uult dignoscere, dignetur que de eo scripta sunt legere. Sedit annis 28. Obiit XuIII Kal. Ianuarii. Sepultus est in ecclesia sancti Symphoriani, ubi et sancti Aepletius, Pappolus, Gericus,  Godo, Aptatus et Felix pontifices meritis insignes quiescunt.

Quadragesimus octauus post hunc ascendit ad episcopatum Theodericus secundus, qui monasterium urbis principale sancto Stephano protomartyri construxit, adepto ipsius brachio a Bysontica ciuitate [a 1Kb] . Inter ipsum autem et Henricum imperatorem dissentione non modica orta, predia multa ecclesiastica pro auxilio distribuit per decennium, sicut refert successio modernorum. Rexit cum potentia cathedram annis 30. Obiit II Kal. Maii, sepultus in ecclesia sancti Stephani. Et huius tempore Guarinus abbas sancto construxit basilicam Arnulpho, quam sanctus Leo nonus dedicauit, priuilegioque suo sublimauit.

 Huic sanctitate ac religione uenerabilis Adalbero quadragesimus nonus successit, pacis amator et cenobiorum reparator. Huius sub temporibus Ecclesie prefuerunt Romane sanctus Leo nonus, primo Leucorum episcopus; Stephanus, qui et Fridericus filius Gothelonis ducis; et Alexander, cui successit Hildebrandus, qui septimus dicitur Gregorius. Hic Adelbero prediis suis ecclesiam sancti Saluatoris infra urbem ampliauit, in qua quiescit. Obiit Idus Nouem., regnante Henrico secundo post Conradum [b 1Kb] .

Hinc ab Ecclesia Leodiensi ascitus domnus Herimannus,  ordinatus est Metensium presul quinquagesimus. Hoc tempore maximum schisma exortum est inter regnum et sacerdotium. Imponebatur itaque rex super regem, papa super papam; et hoc diutius perseuerauit, ex quo disciplina discubuit a sua uiuacitate.

Hic Herimannus presul admonitus uisione, sanctum leuauit ab humo Clementem, primum doctorem Metensium, et tertio die obiit: qui beatus Clemens ad matrem delatus ecclesiam, maximis letificauit populos miraculis per triduum. Defuncto episcopo, nichil signorum ostendit per biduum, unde admirati ciues, redduntur tristes: sed mox redditur letitia, et aperitur causa. Reuelatum est cuidam namque religioso nomine Lubrico, fundatori  ecclesie sancti Petri de Monte Brianci, quod intra dilationem illam signorum, beatus Clemens ante tribunal Christi pro anima predicti presulis cum diabolo acerrime decertauit. Obiiciebatur enim ei ab inimico quod metu mortis inconstanter egisset inter dissensionem regni et sacerdotii, malens fuga persecutiones et sue peruasiones ecclesie, uiolato sacramento  preuenire. At beatus Clemens pastor, sui suscipiens causam uicarii, pro singulis iudici piissimo preces fundebat genu flexo. Quid plura? diuina sui flexa sacerdotis supplicatione censura, ueniam indulsit, et maledicto silentium accusatori imperauit. Quamuis uero diuine nulla sit mora efficacie, tamen quia Trinitatis essentia in humanitatis Christi persona  iudicat omnia, ex dispositionis ordine, dicuntur fieri more.

Hic Herimannus episcopus ex ecclesia Leodiensi assumptus, in ecclesia sancti Petri Metis est sepultus, presidente uniuersali Ecclesie Gregorio uII, uacillante imperio. Obiit Iu Non. Maii, et cessauit episcopatus multis annis.

Cum itaque mare seculi uelut Africo et Aquilone fluctuaret, catholici Metenses terrorem postponentes imperialem, ex Ecclesia Treuerensi domnum Popponem personam nobilem catholicis consentientem elegerunt pontificem, celebrata consecratione ipsius a legato apostolice sedis. Potestas imperialis alium  subinducere nitens, Metenses fide firma restituerunt. Et sicut pridem duos  Brunonem ac Gualonem intrusos expulerunt, sic et tertium Adelberonem, non sine multo labore ac periculo suarum rerum excommunicatum deposuerunt. Huic certamini uelut signifer imperterritus, et in omni conflictu intrepidus domnus Adelbero, post Treuerensium archiepiscopus gloriosus, de gradu in gradum promotus, ab ipsa  pueritia pro fide catholica in castris Ecclesie militauit, donec ex schismate tropheum pacis inuexit Ecclesie.

Defuncto autem domno Poppone, qui prouisor pius exstitit clericis pro tempore, magnificum et  nobilem uirum, ex uiennensi archiepiscopatu assumptum domnum Stephanum apostolica consecratum benedictione in urbe Romana, palliique dignitate honoratum sue uite curriculo  in episcopum suscipiunt. Qui quoniam adhuc uita floret, et etate uiget, tentatio sileat elationis orta ex peste adulationis, et preces fundantur Deo pro continuo ipsius studio.



APPENDIX PRIMA, Ab anno 1120 ad 1200 circiter.

Domno Popponi tam Burgundiorum quam Lothoringorum excellenti genere clarus, sed uirtute et animi nobilitate clarior domnus Stephanus, anno  Domini 1120, uidelicet anno Callisti pape secundo successit. Hic Callisti ex sorore nepos, cum regaliam nondum ab Henrico quinto qui tunc temporis arcem tenebat imperii, recepisset, schismate inter regnum et sacerdotium adhuc durante, in urbe Romana ab eodem pontifice summo consecratus est, et tam pallii dignitate quam cardinalis titulo honoratus. Hic a ciuitate Metensi biennio et eo amplius  exclusus, primos ordines in loco qui sancti Quintini mons dicitur, celebrauit; et omnes curtes episcopatus a tyrannis, solo Rumuliaco excepto, occupatas, fratris sui comitis Barrensis aliorumque cognatorum et amicorum suorum fretus auxilio, celeritate mira recuperauit.

 Idem in ipsa promotionis sue recentia castrum Terli, quod uiatoribus per illas transeuntibus partes ualde erat perniciosum; castrumque Ducis apud uicum; et munitionem inter uicum et Marsallam in loco pallustri sitam; simulque castrum comitis de Hemborc, quod Marsallo adherens, toti uille onerosum damnosumque diu exstiterat, in manu ualida destruxit et complanauit.

Processu temporis gratia imperiali sibi conciliata, de uirtute in uirtutem sine intermissione conscendens, castrum quod Ramberti-uillare dicitur, firmauit; castrumque nobile Lucelborc, quod ad ipsum iure hereditario descenderat, beato contulit Stephano; et castrum Hemborc [Hombourg] iure ab ipso feodali descendens, post decessum comitis Hugonis  a duce Lothoringie occupatum, domini Friderici patris auxilio sibi et posteris suis acquisiuit, libere omni euo tenendum; acquisiuit etiam sibi, et sue perpetuo ecclesie castrum uiuiers, et partem Ducis de Lemburc in castro Rucey, cum uniuersis appendiciis. Castrum quoque Mirabel, et Falconis-Montem; rebelliones Danubrii et Asperimontis, firmatis ante ipsa castra munitionibus, uiriliter perdomuit. Apud Spinal turrim que Moronis dicitur, a duce occupatam, uirtute recepit potenti; et multo post tempore castrum superius propter insolentiam, et immoderatos excessus aduocati, iuuante ipsum duce Mattheo, obsidione clausit et cepit. Et tunc dux in recompensationem  seruitii huius, iure feodi ab eo aduocatiam recepit Spinalensem. Et ipse dux uersa uice, alodium, quod apud uicum habebat, beato Stephano Metensi contulit libere et quiete, et omni euo tenendum.

Idem pontifex uenerandus castrum, quod Petra pertusata [a 1Kb] dicitur, cum anno integro et eo amplius, tribus munitionibus  in circuitu firmatis obsidione clausisset, tandem compulit ad deditionem. Cum per castrum Deulewart graues ei iniurie illate sepius fuissent, tandem expugnauit illud, et in fauillam cineremque redegit. Nihilominus etiam turrim apud Thiecurt [Thiecourt ou Thiaucourt] firmatam; et castrum in loco qui Walteri mons [uatimont] dicitur situm, que  episcopatum grauiter infestabant, diruit ac subuertit. Nec est inter eximia gesta eius reticendum, quod ipse tempore, quodam duce ei uerram [La guerre, uerra ou Werra] inferente, castrum ipsius Prigney magnanimiter obsedit, illudque muris iam perforatis indubitanter cepisset, nisi uictoriam iam paratam, iamque imminentem, impedisset frater suus comes Barrensis. Cuius gesta inclyta et annalibus digna enumerare, et litteris explicare si uellem, ante quidem membrana deficeret quam materia.

Cum annis 14 sub apostolicis Callisto, Honorio, Innocentio, Celestino, Lucio, Eugenio, Anastasio, Adriano, sub principibus Romanis Henrico u, Lothario, Conrado, Frederico sedisset, Iu Kalendas Ianuarii, annis et meritis plenus, et in schismate Alexandri  et uictoris, quod inchoatum iam fuerat, catholicus iam migrauit ad Dominum, et iuxta chori [Stephani] introitum in dextera ipsius parte meruit sepeliri.

Huic an. Domini 1164 successit dominus Thedericus, fratris sui comitis Barrensis [Reginaldi] filius, uere ei tam moribus quam sanguine propinquus. Illi sollicitudo summa et cura specialis hec fuit, ut sub ipso metu iustitie tam predonum quam latronum cerceretur audacia, tutaque esset inter improbos innocentia; et ubi malitia dominari consueuerat, refrenaretur malignandi facultas. Hic paci et tranquillitati ecclesiarum, omniumque sibi creditorum commoditatibus ea prouidit diligentia, ut eum miles, clerus et populus, uererentur ut dominum et ut patrem  diligerent. Hic malis et nocumentis que per castrum Habundanges, si alius quis homo potens adeptus illud fuisset, episcopatui quotidie possent inferri, prouide et solerter occurrens, sibi ac suis ipsum acquisiuit successoribus, domumque ibi edificauit egregiam.

Acquisiuit nichilominus sibi et posteris suis Wersmnesperc et Radonis-uillam [Forte, Rauille]. Castrum Conflans [Conflans en Iarnisy] de firmo reddidit firmius, ipsumque palatio nobili decorauit. Idem cardinalibus Octauiani heresiarche ciuitatem Metensem cum nuntio imperatoris satis pomposo ingressis, et clerum uniuersum ad sacramentum obedientie idolo suo prestandum cogere uolentibus, uiriliter in  facie restitit, ipsosque infecto prorsus propter quod uenerant negotio, cum pudore et confusione omnimoda fecit recedere. Ex quo eius facto quamplures imperii ciuitates emulande uirtutis, eosque similiter contemnendi, et exemplum sumpserunt et audaciam.

Sedit annis 9 et 7 mensibus sub pontifice summo Alexandro III, imperante Friderico; et propter pericula que ex schismate adhuc durante imminebant, ad sacerdotii gradum et consecrationem pontificalem conscendere ueritus, electus tantum et leuita, tertio Idus Augusti, inter tot illius magni schismatis turbines et procellas scuto armatus fidei, catholicus decessit. Cuius sarcophagum a domni Stephani predecessoris sui et patrui sepultura chori tantum diuidit introitus, ut quos amor et sanguis in uita coniunxerat,  modica et in morte separet locorum distantia.

Hic communi clericorum electione, et tam militum quam ciuium applausu, successorem habuit nobilem uirum et perpetua dignum memoria, domnum Fridericum de Pluiosa. Hic beato Stephano Anerey [a 1Kb] acquisiuit: cui tam etate decrepita quam incurabili egritudine laboranti, sed nunquam uirilem animum, nunquam liberalitatem, nunquam curialitatem, cui a cunabulis deseruierat, deponenti, optime diuina in hoc prouidit miseratio, quod ipse suas et ecclesiarum sibi commissarum potestates ita conseruauit indemnes, ut nullam sub regimine eius diminutionem nullumque prorsus detrimentum sentirent. Hic cum sub prememorato pontifice summo Alexandro, Friderico imperante, electus tantum et leuita propter prefata  schismatis pericula, duobus annis et totidem mensibus sedisset, u Kal. Octobris catholicus migrauit ad Dominum. Sepultus est autem in oratorio quod sancti Galli dicitur, ante altare  beati Ioannis euangeliste.

Successit huic filius ducis Lothoringie Theodericus quinquagesimus quintus, cuius pater dux Mattheus, statim post filii inthronizationem, castrum suum Surkes [b 1Kb] , quod iure allodii tenebat, beato Stephano Metensi facta solemniter super altare donatione contulit, et Spinalensem aduocatiam, quam ei dominus Stephanus contulerat, in eiusdem filii manum deposuit, et penitus werpiuit [c 1Kb] . Hic turrim in medio castri Luzemburc [Luzebourg, entre Phalzbourg et Sauerne] sitam, quam tunc temporis comes de Saluerna  [Saruerden] tenebat, sibi suisque successoribus, ipso comite capto recuperauit. Sedit annis 6 et paulo amplius sub papa Alexandro, et Friderico imperante auunculo suo. Qui et alia armis digna gessisset, nisi eiusdem Alexandri III manum sensisset ualidam, sua ob hoc electione cassata ab illo, quia infra ordines fuerat celebrata.

Hic, cum episcopatus per annum fere post ipsum uacasset, anno Domini 1180 habuit successorem dominum Bertrannum de Saxonie partibus oriundum, clarum quidem genere, et uite ac morum honestate  omnimodis commendabilem, et tam diuine quam humane legis peritum egregie. Senserat et ipse, cum Bremensis esset electus, Alexandri III seueritatem, eius quoque electione sub cause huius pretextu cassata ab illo, quia fuerat infra ordines celebrata. Quod magis in odium Friderici imperatoris, cui ipse charus admodum et familiaris erat, quam amore iustitie factum publice fama predicabat. Sed felix in ruina que reparatur in melius. Cecidit ibi ut fortior resurgeret. Diuina nimirum huc eum uoluit transferri ordinatio, ut hic amplius proficeret et fructum haberet uberiorem.

Eius itaque apud nos rudimenta et opera prima hec fuerunt. uineas suas fere omnes creditoribus a suo predecessore expositas, citius quidem et facilius  quam credi aut sperari posset, ad manum et mensam suam reuocauit, et curtim Archansiacum [Argansy, ou Algancy] pro 700 libris ab eodem predecessore suo comiti de Dasburc oppigneratam, per iustitiam imperialem et principum sententiam prudenter ac uiriliter recuperauit. Consequenter apud uicum [La uille de uic] nobilem edificauit domum, et castrum Bascurt [Bassecourt] sibi et posteris suis acquisiuit. Nec est silentio pretereundum quod ipse processu temporis, castrum quoddam a Waltrano homine comitis de Bascurt non procul a Saleburc [Sarbourg] firmatum, episcopatui in partibus illis ualde nociuum, in manu potenti et ualida destruxit.

His ita se habentibus, et ipso que pacis, que religionis, et que iustitie sunt, studiosa tractante diligentia,  ecce tanquam in fornace probari eum Dominus uolens, et inter seculi huius turbines et procellas uirtutem eius clarescere, insperata ipsum persecutione ad tempus flagellari permisit. Cum enim dominum Folmarum Treuirensem electum, a summo pontifice Urbano III contra uoluntatem Friderici imperatoris consecratum, de ipsius summi presulis mandato, cui nec debuit, nec ausus fuit contraire, recepisset, et que Cesaris Cesari, et que Dei sunt Deo reddere cupiens, debitam exhibuisse reuerentiam, ad iram et indignationem princeps incitatus, bona eius uniuersa confiscari fecit, totumque episcopatum Metensem per ministeriales suos in facti huius uindictam sasiri [d 1Kb] , quasi enorme et detestandum esset piaculum  summo obedire pontifici, et plus Deum uereri quam hominem. His ille auditis, persone sue saluti presidio fuge, ut alter Athanasius, consulens, migrauit Coloniam, et in ecclesia sancti Gereonis, ubi prius canonicus exstiterat, spei sue anchoram figens, ibi asylum, ibi pro exsilio patriam inuenit. Ubi non solum a fratribus, et con-canonicis suis, uerum etiam ab uniuerso Coloniensi clero, et precipue a metropolitano illustri Philippo, tanta persone et meritis eius prestita ueneratio, tante deiectioni eius exhibite compassiones, totque necessitatibus suis a liberalitate eorum collata subsidia, ut eum fere patrie et  reditus in exsilio facerent obliuisci. Cui cum exacto biennio, gratie imperialis serenitas opitulatione diuina, multisque tam principum quam aliorum supplicationibus reddita fuisset, rediit tandem ad ecclesiam suam, diu desideratus Iob noster, sed minime ad duplicia restitutus. Qui enim uinum in cellariis, frumentum in horreis, aliaque abundanter bona discedens reliquerat, ita in reditu suo euacuata omnia et penitus exhausta inuenit, ut rursus eum recidiuis uacare curis et laboribus oporteret, et ad omnium que humanis necessaria sunt usibus, acquisitionem quasi de nouo accingi. Cuius annis et meritis felix diuina miseratio incrementum prestare dignetur, nec desit qui in loco et tempore sequentia eius gesta tradat annalibus, et ad cognitionem transire faciat posterorum.



APPENDIX SECUNDA. Ad annum 1260 deducta.


Post dominum Bertrannum felicis memorie, sublimatus est in episcopum Metensem domnus Conradus, uir quidem strenuus, ex Teutonicorum progenie ortum ducens, clarus sanguine, sed nobilior moribus et uirtute, et inter principes imperii uenustate personali et corporis elegantia decoratus. Hic etiam Spirensis episcopus, et imperialis aule cancellarius, negotia imperii tanquam prudens et fidelis dispensator, animi discretione fidelitatem ipsius comitante, adeo procurauit, quod in talento sibi credito pigre non  dormiens, sed sollicite uigilans, domino suo plenam de eo potuit reddere rationem, in requiem Domini sui cum gaudio ingressurus.

Ipse equidem decorem domus Domini et locum eius habitationis diligens, Metensem ecclesiam exquisitis ornamentis decorauit. In uilla de uico, quod tunc firmata munimine aliquo minime claudebatur, castrum nobile murorum et turrium altitudine firmauit. Et licet ad negotia imperii sibi commissa pro maxima parte temporis traheretur, nec posset in Metensi diecesi, nisi raro et modice suam presentiam exhibere, tamen in eius absentia, fama probitatis, prouidentie et uirtutis eius militante, terram episcopatus Metensis contra fortes et nobiles et potentes uiriliter protexit, et defendit tanquam presens,  et rebellium uiolentiam cum armis, tum prudentia sagaciter refrenauit. Anno igitur pontificatus sui 13 uitam feliciter finiuit, et in choro Spirensis ecclesie sepelitur.

Huic successit frater domini Asperimontis dominus Ioannes, quem clari sanguinis generositas decorabat exterius, et morum grauitas interius illustrabat. Qui cum esset in flore iuuentutis sue constitutus, citra annos, qui in electionibus episcoporum requiruntur, immaculata eius uita defectum etatis in eo plenius supplente, cleri concordia, et letitia populi pariter accedente, assumptus est in episcopum uirdunensem; ubi de die in diem, de bono in bonum proficiens, sic continuauit et auxit sue famam bonitatis, quod ex merito sue bonitatis atque actionis, in Metensem  episcopum unanimiter est translatus. O uirum ineffabilem! qui lorica iustitie indutus, clypeo continentie munitus, galea patientie protectus, et armis uirtutum circumdatus, uultus sui gratia pascebat se uidentes, mellita uerborum suorum modestia recreabat audientes, humilibus aderat simplicitate columbina, maioribus astutia serpentina assistebat, et tyrannis feritate leonina resistebat! Cum autem in negotiis Metensis ecclesie assidue uigilaret, illustris comes de Dauborc [Dagsbourg] uiam uniuerse carnis est ingressus. Cuius filia, que heres unica in hereditate paterna successerat, ab ipso episcopo instanter postulauit, ut feodum sibi redderet, quod pater suus de Metensi episcopo tenuerat; quod episcopus ipsi reddidit, non sine multorum nobilium supplicatione  et rogatu: ea tamen conditione adiecta, quod si ipsam sine herede proprii corporis, mori contingeret, feodum ipsum ad Metensem ecclesiam pleno iure rediret, conditione eadem sigillis authenticis communita, et fide testium pariter roborata. Sed cum eadem comitissa sine herede proprii corporis, occulto quodam Dei iudicio decessisset, domnus Walterus dux de Lemborc, comes Lucelburgensis [Luxembourg], et multi alii nobiles et potentiores de imperio, consanguinei eius, ac fautores, castra que erant de feodo predicto, cum eorum pertinentiis nequiter sasierunt, ea sue ditioni usurpare, et retinere in perpetuum contra debitum conditionis predicte molientes: quibus episcopus, qui uirilem et fortem gerebat animum, qui nec extollebatur in prosperis, nec deprimebatur  in aduersis, prudentia suam concomitante potentiam, potenter resistens et patenter, in longo guerrarum discrimine, in armorum strepitu, labyrintho expensarum tandiu indefesse insudauit, quod diuina prouidentia, que in sui dispositione non fallitur, rei exitum prosperauit. Nam idem episcopus comitatum Metensem, et quatuor castra nobilia, Saraborc uidelicet, Albam [Sar-albe], Turquestein, et Arestein, que erant de feodo predicto, cum suis appendiciis acquisiuit, et Metensi ecclesie perpetuo contulit possidenda. In quorum acquisitione , prouentus episcopatus sui duplicauit; et insuper aduocatiam de Marsal, in qua multo plus habebat  aduocatus quam dominus, pro quibusdam uineis, que erant modici ualoris in respectu, permutauit; in quo etiam conditionem ecclesie sue fecit admodum meliorem.

Cum uero hec sibi prospere successissent, et iam locus esset tranquillitatis et pacis, inimicus homo seminauit zizaniam, ac inter ipsum et ciues suos Metenses pestem discordie suscitauit: ciues quidem predicti, de quorum adipe processit iniquitas, eleuati superbia, uillam episcopi, que Chates [Châtel deuant Metz, à l'occident, près Saint-Germain] dicitur, ante Metim combusserunt, clericum unum excecauerunt, et multas alias irrogarunt iniurias, quas longum esset litterarum memorie commendare. Quod cum episcopus dissimulare non posset, competenti  minitione premissa, ciues excommunicauit, et manum in eos aggrauando, ciuitatem ecclesiastico supposuit interdicto; et demum ciuitatem exiens, in monte castri dicti Saint-Germain, quod ante Metim firmauerat, se recepit; sed et post ipsum laudabilis et robusta de Porta-Salis [Le paraige de Porte-Seille] parentela expulsa fuit a ciuitate, propter ciuile odium quod latebat inter ciues, et maxime quia ipsa parentela ipsi episcopo in iure suo fideliter aderat, et ei laudabiliter adherebat: ita quod in ciuitate nec unus quidem de parentela illa et sibi adherentibus remansit, sed omnes inde exierunt, et se in dicto castro receperunt, domibus eorum funditus dirutis, et bonis omnibus suis que in ciuitate reliquerant, confiscatis.

Cum uero idem episcopus dictorum ciuium malitiam  per spiritualem gladium refrenare non posset, inuocauit auxilium brachii secularis, ducem uidelicet Lotharingie, et comitem Barrensem fideles suos, quos iure fidelitatis, qua sibi tenebantur, in auxilium suum contra ciues Metenses confederationis uinculo et interpositione iuramenti, qui funiculus difficile rumpitur, colligauit; sed quoniam nusquam tuta fides, fratrum quoque gratia rara est, dicti nobiles corrupti etiam pecunia, que ipsos uidentes sepius excecat, non solum episcopum quem fouere debebant, non sine nota proditionis reliquerunt, uerum etiam eidem se opponere presumpserunt, et durante inter eos per triennium guerrarum discrimine, dicti nobiles et commune Metense, cum eis parentelam predictam in castro predicto ex improuiso obsederunt.  Quo audito episcopus constante constantior, fide firmus cum Abraham, sapientia Salomonis non intectus, patientie Iob non expers, spe Simeonis suffultus, quem quidam de fidelibus suis clericis et laicis reliquerant, cum idem episcopus fratrem suum secum non haberet, qui in Franciam se transtulerat, ut cum armatorum potentia rediturus fratri suo subueniret, et episcopus uirdunensis, consanguineus suus, qui sibi libenter in manu potenti affuisset, ad ipsum peruenire non posset, cum fortuna in tantum sibi nouercante potuisset alius in eclipsim desperationis incidisse, ita ut de resurrectione ipsius nulla spes haberetur: uir idem resumens uires animi, in Teutoniam ad gentes extraneas se conuertit, ubi illustrium  uirorum de Eurestein et de Daborc comitum, et aliorum multorum nobilium, qui in habenda militia potentes erant, auxilium implorauit. Qui sibi cum prece, tum pretio unanimiter adherentes, collecto magno exercitu, ipsum sunt secuti, et in tantum processerunt, quod se super Moselle fluuium receperunt.

Quibusdam igitur de suis laudantibus, ut illa nocte fluuium non transirent, nec permitteret episcopus longo itinere fatigatos laborare ulterius transeundo illa nocte, sed procrastinaret transitum, et daret requiem hominibus et iumentis; idem qui plus suo quam aliorum sensu et ingenio regebatur, plus sibimetipsi  credens quam aliis  Moselle fluuium, qui tunc plenis erat alueis, cum exercitu copioso in admirationem multorum transuadauit, ita quod ne unus quidem remansit, qui fluuium non transiret. Mira res! Si enim illa nocte non transissent, sic excreuit fluuius nocte ipsa, quod in mane nullo modo transire potuissent. Et sic illi qui in castro obsessi erant, quorum sanguinem conciues sui seuiter sitiebant cum plus quam per octo dies succursum exspectare non possent, et mortis periculo subderentur: sed Saluator, qui omnes homines uult saluos fieri, et neminem uult perire, dedit episcopo uoluntatem transeundi, et transiit, terrasque dictorum nobilium ingressus, ponens in Domino anchoram  sue spei, elegit potius se et suos committere Martis discrimini, quam ius ecclesie sue relinquere indefensum, et amicos suos mortis periculo subiacere.

Et cum in medio terrarum ducis et comitis, quibus etiam commune [La commune de Metz, la bourgeoisie] ciuium Metensium aderat, paratus esset confligere cum eisdem, et cum iam starent hinc inde castrorum acies terribiliter ordinate, processit in medio uenerabilis episcopus Tullensis, genu flexo supplicans, et orans, et suadens Metensi episcopo ut reciperet uerba pacis.

Idem igitur episcopus illi parentele compatiens, tanquam fidelitatis illorum, quam erga dominos suos studio deuotionis ab antiquo exercuerant nec immemor, nec ingratus, pietate [a 1Kb] ipsorum ductus, ut eos  posset sine periculo corporum et rerum liberare; quibus redemptio seu liberatio alias quam ipso mediante non patebat; et quia dubii sunt euentus bellorum, elegit in eorum liberationem certitudinem compositionis et pacis. Et sic ipse quem suorum mouebat pietas, et aduersarii sui in quos timor tremorque repente irruerant, pestem guerre grauissime pace leta, et laudabili concordia, mediante Tullensi episcopo, profusis multorum lacrymis, confuso humani generis inimico, terminarunt. Idemque episcopus, et fidelis, robusta et constans de Porta-Salis parentela, cum gaudio ad propria redierunt. Quinto decimo autem episcopatus sui anno, presidente domino Innocentio papa quarto, ac domino Friderico filio domini Henrici  imperatoris regnante, uitam feliciter consummauit, et sepultus est in choro maioris ecclesie Metensis. 


Huius enim fuerat, quod habent hoc tempore raro,
   Mitis uita, manus munda, pudica caro.

Post hunc in uinea Domini Metensis ecclesie concorditer enituit fecunda plantatio, propagatus indigena reuerendus pater Iacobus Metensis epsicopus de regali prosapia, frater nobilis uiri quondam Maheu [b 1Kb] ducis Lotharingie ex patre Ferrico [c 1Kb] quondam duce Lotharingie de sorore comitis Barrensis procreatus. Qui episcopus de nobili progenie, preclarior uirtutibus et moribus fulgebat; in quo quidquid uirtutes  desiderant, confluebat, uidelicet pacis amicitia, pudicitie cupiditas, in potentia strenuitas, in strenuitate claritas, benignitas, sapientia, prudentiaque temperata, ac in eodem iustitia, forma boni liuore carens, elementa coniunxit, uirtusque inserta resplenduit, pacis robore discordias suffocando, imperturbatus exstiterat inter prospera et aduersa, morum ornamentis undique circumseptus.

Cuius decorem uirtutum sol et luna mirabantur; cui regnanti concordia patrie totius applaudebat, quam in presenti ipso semoto [a 1Kb] plaga pestilentie non reliquit, cum non sit qui sanet uulnera patrie conturbate, aut qui iacenti concusseque dexteram porrigat miserantis. Metensis diecesis que sub eius umbra fuerat patrie robus fortitudinis, facta est per  eius eclipsim uiribus imbecillis ac procellis intumescentibus non modice conquassatur, grexque Dominicus iam fere apparet pastorali regimine destitutus: qui suo tempore flectens habenas circum adiacentium rerum, cuncta sub iuris regula limitabat, et conatus cupiditatis infringens, eius morsus illicitos refrenabat, dum edificia queque sue diecesis diruta uetustate, sumptu mirabili uisus est undique reparare, uillas, castra, et castella debilia roborando, nouaque construendo; eandemque diecesim quamplurimis acquisitis de nouo possessionibus decorando. Nam in oppido Saleborc [Sarbourg], quod tempore predecessoris sui ardenti desiderio fuerat inchoatum, munitionibus insignibus, turribus et fossatis, et murorum propugnaculis fortissimis consummauit; et de Alba  [Sar-albe], de Herrestein et de Druchetin [Turkestein] turres et muros in melius reparauit, nouas cisternas profundando; uillas quoque de uico et de Marsallo adeo firmauit, quod ab hostilibus insultibus non ualeant expugnari; ac circa uillam de Ramberuilleir, que sepibus erat circumdata, clausura murorum fortissimorum, et uiginti quatuor altarum turrium decore circumfulsit [b 1Kb] , castrumque Spinalense et oppidum magnis firmitatibus reparauit, et castrum de Conflans, quod fere corruerat uetustate consumptum, munitionibus turrium et murorum decorauit, fossatisque profundis premuniuit.

Insuper iuxta ueterem Homborc, speculam totius mundi, castrum de nouo construxit in cacumine cuiusdam montis deserti, quod Homborc adhuc nominatur,  opere nimium sumptuoso, et inestimabilibus expensis, ad totius episcopatus tuitionem, ubi militum, ciuium, incolarum, et episcopi castra prefulgent ab inuicem separata, murorum altitudine, et turrium fortitudine, ac edificiorum decore insignata, ubi de  reditibus mense episcopalis seculares canonicos instituit cum sufficientibus reditibus, ad cultum diuini numinis deputatos, ipsumque stagnorum et molendinorum edificatione adornauit. Item in abbatiis Belli-Prati [Beaupré, Ord. Cit.], et Salli-uallis [Saliual, Ord. Prem.], aliisque locis erexit innumerabilia edificia operibus sumptuosis. Insuper acquisiuit feodum de Albo-Monte reddibile cum suis appendiciis omnibus, ab episcopo metensi perpetuo possidendis.

Preterea cum Ecclesia direxisset aciem contra dominum Conraldum filium Friderici imperatoris, post sententiam depositionis latam in eumdem, idem dominus Iacobus cum manu potenti, et brachio excelso ueniens in adiutorium Ecclesie, per uirtutis sue ac militie fortitudinem et industriam dictum  Conraldum mirifice fugauit et deuicit, impensis innumerabilibus non parcendo. Item feodum de Maurimont cum appendiciis suis reddibile, et de Ruckesuignes reddibile cum appendiciis suis, et feodum de Gabondanges [c 1Kb] cum appendiciis suis episcopatui reddibile ab illustri uiro Th. comite dicto Soiberto, in perpetuum acquisiuit. Item ab illustri uiro domino Henrico de Salmis feodum de Pierrepersie [d 1Kb] cum appendiciis suis, et reddibile cum hommagiis acquisiuit. Item a domino Th. de Creincort acquisiuit domos cum appendiciis suis. Et a Domino Werico dicto Le uogien, partem sue aduocatie de ualle de Faus. Item a domino Petro filio domini Petri quondam militis de nouo castro, aduocatiam de Castris ante Metim [Châtel deuant Metz]. Item acquisiuit ab aduocato  aduocatiam Metensem. Item cum discordia inter ipsum et F. [e 1Kb] ducem Lotharingie nepotem suum [f 1Kb] super eo quod ipse petebat ab ipso partem sue hereditatis ex parte patris et matris sibi prouenientem; tandem perpacem obtinuit, retinuit, et habuit quidquid idem dux habebat apud Marsallum, et apud uicum, et apud Remereuille, et apud Corbesal [Courbesaul], et apud Sellacort, et apud Remberuilleir, et apud Sorneuille, et apud uilleines, et apud Bissoncourt, sicut in litteris super hoc confectis plenius continetur: que omnia per predictam pacem acquisita, idem episcopus contulit episcopatui Metensi, sicut plenius in litteris suis continetur. Qui tam in temporalibus quam in spiritualibus uiginti duorum annorum curriculis circumspecte  gubernans diecesim, post hec feliciter triumphans in Domino, cum patribus obdormiuit.

Actum anno millesimo ducentesimo sexagesimo, mense Septembri, Alexandro papa quarto in summo pontificatu presidente.



OCTAuI SAECULI MONUMENTA ECCLESIASTICA.





PATROLOGIAE EDITORIS MONITUM.

 Hic locus esset plurimos seculi uIII incerti nominis auctorum penitentiales libros recudendi, inter quos maxime Libros penitentiales a Marino, in appendice ad suum de Sacramento penitentie tractatum, et a Martenio, tomo uII ueterum Scriptorum amplissime Collectionis editos. Re autem maturius perpensa, satius duximus hec ecclesiastice discipline monumenta ad decimum uel fortasse undecimum seculum protrahere, ita ut, plurimis in unum collectis, multiplicis disquisitionis tedio lector non grauetur. Eo libentius autem ordini nostro ea in re infringendo manus dedimus, quod in Germania, ut audiuimus, speciales uirorum doctorum lucubrationes adornantur, que his antiquis Penitentialibus magnam lucem preferent.



EXPOSITIO MISSAE ROMANAE AUCTORE ANONYMO, QUI ANTE ANNOS NONGENTOS SCRIPSISSE uIDETUR.






OBSERuATIONES PRAEuIAE.

 Antiquam misse Romane expositionem ex ms. codice monasterii sancti Albani apud Andegauos, ante annos septingentos scripto, hic exhibemus, quam saltem propter sui antiquitatem religiosis lectoribus haud ingratam fore sperare licet: hanc  enim nongentos annos superare credimus, scriptamque priusquam in Galliis liturgie Romane ritus inueherentur tria persuadere uidentur. Primo, titulus ipse: nam Expositio misse Romane idcirco inscripta apparet, ad distinctionem aliarum liturgiarum que erant tunc in usu, et maxime gallicane. Deinde contestationis uocabulum, quod auctor usurpat ad significandam prefationem, que illo nomine nuncupari solet in liturgia Gallicana. Tandem auctor de dimissione catechumenorum, tanquam de ritu suo adhuc tempore usitato loquitur sub finem in hunc modum: »Missa autem proprie tempore sacrificii est, quando catacumini foras mittuntur, clamante leuita: Si quis remansit, exeat foras. Qui ritus si iam antiquatus fuisset, cum auctor ille scriberet, non mittuntur, sed mittebantur dixisset.





INCIPIT EXPOSITIO MISSAE ROMANAE.


Quotiens contra se diuersarum adque aduersarum partium acies et castra consistunt, solent turmarum principes suos quisque subditos confortatoriis sermonibus admonere, antiquas parentum uictorias et facta fortia replicare, Deum semper in tribulationibus fieri adiutorem, non esse apud eum differentiam saluare uel in multitudine uel in paucis, ut dum bellaturi milites uerba exhortantis principis audientes, nonnullas ex parentum exemplis uires recolligunt, de Deo maximas sperant, adque humiliter ad debellandum aduersariorum castra procedunt, Dei se totos arbitrio committentes, ipso in omnibus preliante, uictoriam consequantur, buccina etiam inter ipsa bellantium certamina clangitur, quo semper animus  ad spem uictorie excitetur; et quanto uehementior fuerit clangor, tanto fit ad certamen animus fortior. Secundum hanc itaque militarem consuetudinem, in celebrandis quoque missarum solemnitatibus ab ecclesiarum principibus institutum est, ut primo quidem  antiphone ad introitum plene Dei laudibus et uictoriis, mediante sancte atque indiuidue Trinitatis gloria, decantentur. Deinde Gloria in excelsis Deo dicatur, et in terra pax hominibus bone uoluntatis. Hinc prophetica uel apostolica lectio, sancta et salubri admonitione plenissima recitetur, quam et prophetarum et apostolorum omnium Domini doctrina euangelica more tube prolixius atque altius concrepans consequatur; interpositis sane cantilene suauitatibus ac Dei laudibus sublimius modulatis. Sed cur singula prosequamur, cum constet nos semper orare debere, et nunquam deficere? Quid autem orare debeamus ipse Dominus et Saluator noster edicit: uigilate et orate, ut non intretis in temptationem,  quod etiam princeps apostolorum Petrus admonet dicens: Sobrii estote et uigilate in orationibus; ad quid? quia aduersarius, inquit, uester diabolus tanquam leo rugiens circuit querens quem deuoret. Si ergo uigilandum nobis est et orandum ut non intremus in temptationem, temptatio autem per diabolum aduersarium nostrum nobis intenditur, manifestum est contra quas nobis sit hostium acies dimicandum, et quas beatus apostolus Paulus oculis, ut ita dixerim, nostris proponit, cum dicit, Non est nobis conluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, aduersus spiritualia nequitie in celestibus. Hi sunt illi fortissimi atque experientissimi hostes qui nisi orationis assiduitate nequeunt  debellari, monente nos eodem Apostolo ac dicente: Sine intermissione orate. Ad hanc igitur pugnam in domum Domini sacris solemnitatibus conuenitur, ipso Domino sic loquente: Domus mea domus orationis uocabitur. Sed quoniam animus ad multa diuisus, tumultibus curarum secularium perturbatus, et non statim ut ecclesiam ingredimur, omnium mundi huius sollicitudinum possumus obliuisci, quo purius et attentius puriorem atque attentiorem orationem ad Dominum fundere ualeamus, quod antiphona ad introitum decantatur, et suaui modulatione interposita, nec non et Kyrie heleyson, id est, Domine, miserere nobis, et Christe heleyson, id est, Christe, miserere nobis, flebilibus ac prolixioribus uocibus conclamatur, lectio prophetica uel apostolica et  euangelica recitatur: preparatio est et excitatio animorum, ut animus populi a mundanis cogitationibus his omnibus paulatim auulsus ad celestia cogitanda ac desideranda trahatur, quatinus eo tempore quo a sacerdote salutatus admonetur, ut sursum habeat cor, uerissime ualeat respondere, Habemus ad Dominum. Nam si tempore huius tam ardue responsionis animus cuiusquam curis secularibus degrauatur ac premitur, et se sursum habere cor ad Dominum mentiens, protestatur; inde incurrit penam, unde poterat ueniam promereri, inde ab hoste prosternitur, unde hostem poterat superare: scriptum est enim, Os quod mentitur occidit animam; et, Perdet omnes qui loquuntur mendacium. Purificandus est  itaque orantium animus, et cum Dei adiutorio ad celestia cogitanda ac desideranda leuandus, ut penam mendacii possit euadere, et hostes suos quanto fortius orando debellauerit, uel prosternere uel fugare. Sciendum enim quod sicut uita corporis anima est, ita uita anime Deus est, et sicut recedente anima moritur corpus, ita recedente Deo moritur anima. Si autem os quod mentitur occidit animam, ergo et os quod uerum dicit uiuificat animam. Ore igitur mentiente, recedente Deo, moritur anima: ore uero uera dicente, accedente Deo, uiuificatur in illis duntaxat sermonibus qui et boni sunt et ad edificationem oportunitatis perferuntur, et audientibus gratiam dant: tantum denique merebitur cuiusque tunc ex circumstantibus anima Deo miserante uiuificari, quantum sursum se  habere cor ueracius ore responderit: et tanto amplius Dei offensione mortificabitur, quanto id in conspectu eius mendacius presumpserit respondere. Illud etiam summopere aduertendum est, quod corpus humanum cum et oculos habeat, et aures, et nares, et os, et manus, et pedes, desertum tamen ab anima neque oculis uidere, neque audire auribus, neque naribus aliquid odorare, neque ore quicquam gustare, neque manibus ualet aliquid operari, neque pedibus ullatenus ambulare; anima quippe manens in corpore et per oculum uidet, et audit per aurem, et naribus aliquid odoratur, et loquitur per os, et manibus aliquid tangit, et pedibus ambulandi gratiam subministrat. Cum igitur oculus anime uis illa sit qua Deus uel intelligitur, uel uidetur, auris qua uoci eius humiliter  obeditur, nares quibus bonus Christi odor percipitur, os quo suauitas eius gustatur, manus qua operatur aliquis opus Dei, pes quo in eodem opere proficere non desistit, Deo qui animam uiuificat ab anima recedente, nichil horum sine illo anima ualet, nam neque mundo corde Dominum potest uel intelligere uel uidere, neque inclinare aurem suam in uerba oris eius, neque odorem notitie ipsius in uitam percipere, nec gustare et uidere quam suauis est Dominus, nec aliquid boni operis uel meditari, uel exsequi, nec dilatato per caritatem corde uiam diuinorum currere mandatorum: sicut enim corpus hominis ab anima uim accipit aliquid faciendi, sic etiam anima uim cuiuscumque boni semper a Deo accipit, quam deinceps corpori subministrat; unde et sacerdos  post omnia que supra memorauimus populi oblatione suscepta, ac Deo interim breui oratiuncula commendata, in hanc protinus uocem erumpit:


Dominus uobiscum.

Nec uero uel sursum corda nostra erigere, uel dignas Deo gratias agere, uel ut nostre uoces laudibus uirtutum celestium coniungantur ualebimus obtinere, nisi cum anime nostre Deus fuerit uita, uidelicet sua: quod etiam Dominus iehsu qui de semetipso ait, Ego sum uia, et ueritas, et uita, ascensurus in celum discipulis suis promisit dicens: Ecce ego uobiscum sum omnibus diebus usque ad consummationem seculi, et quodam loco in Euangelio ait: Ubi duo uel tres congregati fuerint in nomine meo, ibi sum ego in medio eorum. Salutat igitur sacerdos  populum cum dicit: Dominus uobiscum, et orat ut sicut ipse est dignatus promittere, sit cum ecclesia sua, in qua non solum duo uel tres congregantur in nomine eius, uerum etiam innumerabilis hominum in se credentium multitudo. Hoc autem salutationis uerbum, id est Dominus uobiscum, non humana excogitatione fictum atque compositum, sed celesti et diuina auctoritate susceptum est: nam et in ueteri Testamento legitur quod Gedeon unus iudicum populi Isrel ab angelo salutatus audierit, Dominus tecum, uirorum fortissime; et in Nouo beatam et gloriosam semper uirginem Dei genitricem Mariam his uerbis angelus scribitur salutasse: Aue, Maria, gratia plena, Dominus tecum. Et iterum dicit per Malachiam prophetam: Labia sacerdotis custodient scientiam,  et legem requirent ex ore eius, quia angelus Domini exercituum est. Si ergo sacerdos scientiam custodiens et legis Dei precepta plebi adnuntians, angelus Domini exercituum est; dignissime omnino et consequenter eis populum uerbis salutat, quibus et illi celestis patrie spiritus, angelorum uocabulo et dignitate donati, homines, quibus aliqua nuntiare missi sunt, salutasse leguntur. Neque hoc nomine quilibet sacerdos infuletur, non enim dictum est quod omnis sacerdos angelus Domini exercituum est; sed ille uidelicet solus, cuius et labia custodiunt scientiam; et ex cuius ore lex Dei requisita docetur. Studeat ergo imprimis qui hoc nomine delectatur, scientiam diuine legis habere per intellectum,  et custodire per operationem: studeat eamdem legem Dei, quam et intelligit et operatur, populo nuntiare; et tunc demum tanto aliquis uocabulo dignum se esse non dubitet, ut scilicet angelus Domini exercituum nominetur, et sit. Illud etiam nullatenus pretermittendum puto, quod ab episcopis populum salutantibus non solum Dominus uobiscum, uerum etiam pax uobiscum, uel pax uobis soleat exclamari: enim uero neque hoc a magno mysterio uacat, dicit namque Dominus in Euangelio de se ipso: Ego sum pastor bonus, et paulo post: Sicut nouit me Pater et ego agnosco Patrem, et animam meam pono pro ouibus meis: nec non et post resurrectionem suam easdem oues suas commendans apostolis, ait ad beatissimum Petrum: Pasce oues  meas, in quibus pascendis, ut se quoque pro eis moriendo imitaretur adiunxit: Cum esses iunior cingebas te, et ambulabas ubi uolebas; cum autem senueris, extendes manus tuas, et alius te cinget, et ducet quo tu non uis. Hoc autem dixit, inquit euangelista, significans qua morte clarificaturus esset Deum. Constat igitur Dominum Iesum Christum pastorem bonum relicturum mundum et rediturum ad Patrem, ad pascendum oues suas Petrum, et in Petro ceteros coapostolos Petri, nec non et omnes apostolorum successores, id est episcopos, loco proprio reliquisse, eos uidelicet qui caritate et etate Petri curam suscipiunt Petri, id est non solum principem pastorum Dominum Iesum plus ceteris diligentes,  uerum etiam pro ouibus sibi creditis mortem subire parati. Hi ergo summi pastoris loco et uice agentes, consequenter oues sibi creditas eiusdem summi pastoris uoce salutant: scriptum est enim in Euangelio, quod foribus clausis Dominus ad discipulos suos ingrediens, atque in medio eorum consistens, hoc eos sermone salutauerit dicens: Pax uobis, in aliis quoque locis idem fecisse non ignoratur. Salutant ergo episcopi populum uoce summi Pastoris, ut ostendant se loco summi Pastoris oues eius non solum pascere debere, uerum etiam pro eis mortem libenter amplecti. Tam sancta itaque et salubri oratione ac salutatione sacerdotis libenter accepta, ne salutationi eius uideatur ingratus existere, salutat populus sacerdotem dicendo:


 Et cum spiritu tuo.

Orat autem ut Dominus cum spiritu etiam sacerdotis esse dignetur. Non paruam ergo resalutationis gratiam sacerdos a populo accipit: sicut enim solus ille salutans Dominum, ut cum omnibus esse dignaretur orauit; ita etiam ab omnibus ipse resalutatur orantibus, ut Dominus cum spiritus eius sit, scilicet ut Dominus, sicut totus cum omni populo est, ita etiam spiritu sacerdotis totus sit: spiritus enim est Deus, et ideo ut cum spiritu sacerdotis sit a populo exoratur.


Sursum corda.

Tam beneuole ac reuerenter sacerdos a populo resalutatus, admonet eum ut sursum habeat cor: quatinus accipere quod postulat a Domino mereatur.  Nec uero deorsum cor habentes aliquid possumus desursum accipere: quid est autem sursum habere cor, nisi que sursum sunt querere, ubi Christus est in dextera Dei sedens? Quid est sursum habere cor, nisi que sursum sunt sapere, non que super terram? Mortui enim estis, inquit Apostolus, et uita uestra abscondita est cum Christo in Deo. uitam igitur nostram que cum Christo in Deo abscondita est, mortificatis omnibus terrenis concupiscentiis, suspirare debemus, et ad illam semper corda nostra erigere; quod illi non faciunt, qui mundum et ea que in mundo sunt, diligunt: Omne enim quod in mundo est, ut Ioannes apostolus ait, concupiscentia carnis est, et concupiscentia oculorum, et superbia uite: que non ex Patre, sed ex mundo est.  Quisquis ergo concupiscentias carnis, et concupiscentias oculorum in semetipso non mertificat per continentiam, sed magis uiuificat per incontinentiam, iste diligit mundum et ea que in mundo sunt: qui autem diligit mundum, sicut idem apostolus ait, non est dilectio Patris in illo: et ideo debemus diligere Dominum Deum nostrum ex toto corde nostro, et ex tota mente nostra, et ex tota uirtute nostra, et proximos nostros, omnes uidelicet homines, sicut nos ipsos: si enim hoc Dei gratia inspirante ualuerimus implere, nullum in corde uel in mente nostra locum mundi dilectio poterit inuenire, sed calcatis atque mortificatis omnibus mundanis concupiscentiis, uerissime hec admonenti sacerdoti poterunt responderi:


 Habemus ad Dominum.

Nec parua nobis, si cor sursum habere curauerimus, merces promittitur: ait enim supra memoratus apostolus contra eos quidem qui mundum et ea que in mundo sunt diligunt, et mundus transit et concupiscentia eius. De illis uero qui Deum ex toto diligere student: Qui autem fecerit uoluntatem Domini, manet in eternum, sicut et ipse manet in eternum. Qui ergo cor deorsum inclinant, et mundum concupiscentiasque eius brutorum animalium more sectantur, transeunte mundo et concupiscentiis eius, ipsi etiam pariter pertransibunt, non ubi feliciter maneant, sed ubi infeliciter ac miserabiliter pereant in eternum. Qui autem corda sua per dilectionem ad  Deum erigunt, et uitam suam cum Christo in Deo absconditam semper desiderant, possuntque dicere cum Paulo apostolo, Quia autem iam non ego, uiuit uero in me Christus: et, Mihi mundus crucifixus est, et ego mundo: et, Nostra autem conuersatio in celis est, isti sine dubio uoluntatem Domini faciunt. Hi ergo cum mundo et concupiscentiis eius transeuntibus non transibunt atque peribunt, sed manente Domino in eternum, quia uoluntatem eius fecerunt, et ipsi pariter in eternum manebunt.


Gratias agamus Domino Deo nostro.

Beatus Baptista Ioannes in Euangelio dicit: Non potest homo accipere quicquam, nisi fuerit ei datum de celo. Ac ne putans te aliquid habere posse quod non acceperis, hanc ipsam sententiam Paulus implet:  Quid enim habes quod non accepisti? Et item ad discipulos Saluator ait: Sine me nichil potestis facere, quo in se loquente, beatus Iacobus apostolus ait: Omne datum optimum, et omne donum perfectum, desursum est, descendens a Patre luminum, apud quem non est transmutatio, nec uicissitudinis obumbratio. Si ergo non potest homo accipere quicquam nisi fuerit ei datum de celo, nichil autem habet quod non acceperit; unde tantam dilectionem uel accipere poterit uel habere, qua cor suum ad Deum semper habeat, nisi data fuerit ei de celo? et si sine illo nichil possumus facere, per quem possumus mundum et que sunt in mundo despicere, et soli Deo ex totis mentis et corporis uiribus anhelare, nisi per eum sine quo nichil possumus? Aut quomodo sursum cor  erigere possumus, unde omne datum optimum, et omne donum perfectum descendit a Patre luminum, nisi ipso Patre luminum tantum nobis donum sue gratie conferente? Hortatur itaque sacerdos, ut qui tanta beneficia a Deo percepimus pro acceptis beneficiis datori beneficiorum Deo ingrati non simus, sed condignas ei gratias pro acceptis tantis beneficiis exhibentes, non nobis tribuamus quod facimus, sed illi qui operatur omnia in omnibus, quique operatur in nobis et uelle et operari pro bona uoluntate, ut dum nos recognoscimus nichil a nobis habere, totumque ad Deum referimus quod eo donante accepimus, et humilitatis nostre memores in superbiam non leuemur, per quam in iudicium diaboli incidamus; et in omnibus honorificetur Deus, per quem hanc  ipsam quoque humilitatem habemus. Tam sancta igitur et salubri admonitione populus libenter accepta, sacerdoti cum magna deuotione respondet:


Dignum et iustum est.

Nihil indignius quam largitori omnium beneficiorum Deo de beneficiis suis quemlibet ingratum existere. Nihil profecto est dignius, quam ei etiam pro gratie sue donis omni semper humilitate gratias agere, per hoc enim non solum nos memores nostre humilitatis efficimur, et ipse in omnibus conlaudatur, uerum etiam maiora apud illum et abundantiora beneficia et promeremur et obtinemus. Quid est autem iniustius quam pro Dei beneficiis contra ipsum rebelli et superba mente tumescere? Denique proximis nostris  ex lege Dei iubemur malum pro malo non reddere. Si ergo iniustum est proximo malum pro malo reddere, quanto iniustius esse putamus factori et liberatori nostro et proximorum nostrorum Deo reddere mala superbie pro bonis gratie sue? Post hec sacerdos iam de populi deuotione securus, responsionem eius uerissima attestatione confirmans, unde et sequens oratio, nisi fallor, contestata in commune uocatur, mentem suam etiam ipse totam erigit sursum, atque in his uerbis excelso supplicat Deo:


uere Dignum, etc. usque ad gratias agere.

Omnes enim peccauerunt, inquit Apostolus, et egent gloria Dei. Iustificati gratis per gratiam ipsius, per redemptionem que est in Christo Iesu. Dignum itaque  procul dubio est, ut qui omnes peccantes iustificauit gratis per gratiam suam, gratias sibi ab omnibus actas recipiat: iustum omnino est, ut quia omnes peccauerunt, et omnes gloria Dei egent, et gratis per gratiam ipsius iustificati sunt, quando meritum habere non potuerunt; saltem gratias agere non desistant: in tantum denique et iustum est munus apud Deum actio gratiarum, ut non solum hoc a nobis in presentis uite corruptibilitate constitutis requirat; uerum etiam in futuro, ubi corruptibile hoc indutum erit incorruptione, et mortale hoc indutum erit immortalitate, et sine intermissione uidebitur Deus deorum sicuti est, attestante Propheta, qui ait: Beati qui habitant in domo tua, Domine, in secula seculorum laudabunt te. Sed quoniam laudes et gratie  Deo a nobis reddite, non Deo sed nobis proficiunt; ideo in hac tanta supplicatione subiungitur, Aequum et salutare, nam equus est secundum naturam, iustus dictus ab equalitate nature. Condidit autem Deus hominem nulla prauitate peruersum, sed omni bonitate rectum et equum, ad imaginem scilicet ac similitudinem suam, ut non modo in illa terrena felicitate paradisi sobrie, iuste, et pie uiueret, uerum etiam in maiori quandoque et spiritali felicitate constitutus, creatorem suum sine fine laudaret. Aequum est ergo ut si uolumus secundum naturam nostram iusti esse, illud semper ad quod creati sumus facere studeamus, id est et in presenti uita secundum equalitatem nature nostre uiuentes, creatori nostro de beneficiis suis incessabiles gratias referamus,  atque ut in futura id ipsum incessabiliter faciamus, et toto semper affectu desideremus: hoc enim in tantum nobis salutare est, ut aliter salui fieri nullatenus ualeamus. Quia igitur equum est, debemus hoc ex nature debito proprio creatori: quia uero salutare est, necessarium etiam sine dubio nobis est ad eternam salutem. Quotiens ergo, ut supra dictum est, Deo laudes et gratias agimus, ipsi quidem hoc et ex nature debito et ex necessitate nostre salutis exsoluimus, sed illi qui in nullo indiget nichil proficimus. Nobis autem si hoc negligimus in quantum deficiamus, in primi parentis nostri lapsu, quicumque uoluerit poterit perpensare: ille namque ad imaginem et similitudinem Dei conditus, ad equalitatem et societatem angelorum quandoque perducendus,  ad uisionem et laudem conditoris proprii subleuandus, paradisi cultor, omnium et piscium maris, et uolatilium celi et bestiarum, uniuerseque terre dominator, peccata cauens, iustitia abundans ubi primum per superbiam deprauatus non solum suo ingratus exstitit creatori, uerum etiam Deo similis, immo Deus fieri concupiuit, non modo ad illam futuram sui felicitatem non attigit, sed et quam tenebat amisit, et miserias mortalitatis et fragilitatis et calamitatis tantas inuenit uel incidit, quantas sentiendo potius ac uidendo, quam legendo, tam in se quam in aliis unusquisque cognoscit. Ut ergo ab hac miserrima infelicitate ad illam beatissimam felicitatem attingere ualeamus, dignum coram Deo et iustum est,  equum nobis et salutare est, Deo et Patri nostro semper et ubique gratias agere: semper, ut neque de aduersis murmuremus, neque de prosperis in superbiam erigamur, sed et aduersa nobis ex debito peccatorum nostrorum uenire, et prospera ex diuina dignatione et misericordia prouenire cognoscentes; et de paternis flagellis [a 1Kb] Deus ut nobis proficiant ad salutem. Et de gratuita bonitate eius ne nobis proficiant ad ruinam, et semper mansueti atque humiles indesinenter gratias referamus, ut impleatur in nobis quod Propheta ait, Benedicam Domino in omni tempore, semper laus eius in ore meo. Tunc denique fiet ut et ubique, id est in omni loco, id ipsum faciamus. Neque uero in illo mundi huius loco consistere possumus, ubi non uel prosperis recreemur, uel affligamur  aduersis. Quod autem sequitur:


Domine sancte, Pater omnipotens, eterne Deus.

Cum et Dominus sanctus, et Pater omnipotens, et eterne Deus idem sit, non ex superflua uerbositate repetitur, sed ex magna eius ueneratione totiens proclamatur: si quidem sunt, ut ait Apostolus, dii multi et domini multi: omnis enim qui seruum habet etiam dominus iure uocatur; sed homo dominus hominem seruum habens serui semper indiget famulatu: ille autem solus Dominus sanctus est, cui Propheta humiliter canit, et dicit: Dixi Domino, Deus meus es tu, quoniam bonorum meorum non eges. Homo ergo dominus serui indigens seruitute, dominus esse potest, quia seruum habet, Deus esse non potest, quia indiget seruo. Deus autem Dominus nullius indigens  seruitute, et Dominus est, quia, sicut Psalmista ait, omnia seruiunt ei; Deus est, quia nullius indiget famulatu: unde etiam et Dominus sanctus uocatur. Sicut enim uasa Domino consecrata, et panes propositionis, et sacerdotalia uestimenta, et sacrificiorum carnes in ueteri Testamento sancta dicuntur, eo quod a nemine contrectari, uel comedi, uel indui debeant, nisi a solis quibus ex Dei lege concessum est, a ceteris uero omnibus omnimodis separentur: ita Deus Dominus sanctus dicitur, quia eius uidelicet dominatio a dominatione humana sine ulla est comparatione disiuncta; qui etiam Pater omnipotens Deus, ut preter illum nullus esse Pater omnipotens cognoscatur: namque homines ut patres suorum esse ualeant filiorum, necessario prius filii sunt patrum  suorum. Deus autem Pater omnipotens dicitur, quia non solum per Filium omnia ex nichilo potuit creare, omnia cum ipso ualet sine labore aliquo gubernare, uerum etiam Filium sibi ceternum Pater ipse tantum, non etiam Filius ex propria substantia potuit sine imminutione uel mutabilitate aliqua generare: ipse est enim Deus, et Pater Domini nostri Iesu Christi, qui et ceternum sibi Filium genuit, et ex quo omnis paternitas in celis et in terra nominatur. Aeternus quoque Deus dicitur, quia sunt, sicut ait Apostolus, dii multi, de quibus in psalmo scriptum est: Deus deorum Dominus locutus est; et, Ego dixi,  Dii estis; et, Quoniam Deus magnus Dominus, et rex magnus super omnes deos. Sunt ergo sancti angeli Domini, sunt etiam et sancti homines dii, sed dii nomine nominantur, non eternitate, sed gratia; nam eternum esse non potest quod commutabile factum est. Si autem sancti angeli a Deo creati non essent, nullatenus diceremus, Benedicite, omnia opera Domini Domino, et statim subiungeremus: Benedicite, angeli Domini, Domino: quod enim a Deo creatum non est, consequenter etiam opus Dei non est: item cum propheta non solum uirtutes, solem et lunam, stellas omnes, et lumen, celos celorum, aquas que super celos sunt ad laudem nominis Domini, sed et angelos quoque omnes inuitat: additque, Quia ipse dixit et facta sunt, ipse mandauit et creata sunt; liquido  satis ostendit ut cetera que subiunxit, ita etiam angelos Dei esse creaturam atque facturam, et nisi iidem commutabiles creati fuissent, nequaquam eorum pars non modica per superbiam cecidisset, que angelica predita dignitate diabolicam in curreret infelicitatem. Iam uero de omnibus quod et creati, et commutabiles sint, qui nescit, non homo, sed pecus est. Deus ergo qui et initio caruit et fine carebit, nichil recipiens uarium, nichil habens occiduum, omnium creator a nullo creatus, solus uere ac singulariter est eternus. Huic igitur Domino sancto Patri omnipotenti, eterno Deo, non per culpam primi parentis etiam indigentes, infirmi et temporales effecti, nullas per nos ipsos uel laudes uel gratias agere ualemus: sed quoniam unigenitus Filius Dei Deo Patri  equaliter sanctus, equaliter omnipotens, equaliter eternus, inter nos et illum factus est mediator, per ipsum et quicquid gratie celestis habemus accipimus, et per ipsum Deo Patri de beneficiis suis que nobis per Filium contulit gratias agere debemus; sicut enim nichil a nobis habemus, sic neque per nos de aliquo gratias agere possumus: nam Deus cum sit in seipso iustus, et immortalis, nos autem in nobis ipsis iniusti atque mortales, nec per iustitiam suam poterat parcere Deus iniustis, nec per immortalitatem suam ullatenus subuenire mortalibus. Deus ergo Dei Filius ut misericorditer redimeret quos iuste si uellet puniret, mortalitatem nostram immortalis accepit, ut esset ubi mortem nostram quam nos iniusti iuste incurrimus, iniuste gustaret iustus, ac diabolus,  cuius inuidia mors intrauit in orbem terrarum, unum iustum iniuste occideret, omnes iniustos quos quasi iniuste uidebatur occidere perderet; non enim primos parentes nostros in paradiso ut de ligno uetito comederent terroribus compulit, sed fraudulentis promissionibus persuasit; non uim intulit, sed consilium dedit, ac per hoc quasi iuste hominem possidebat, cui sese homo sponte subdiderat. Deus igitur Dei Filius cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens, in similitudinem hominum factus, et habitu inuentus ut homo, humiliauit semetipsum,  factus obediens usque ad mortem, mortem autem crucis: propter quod et Deus illum exaltauit, et donauit illi nomen quod est super omne nomen, ut in nomine Iesu omne genu flectatur celestium, terrestrium, et infernorum, et omnis lingua confiteatur quia Dominus iehsu in gloria est Dei Patris . . . . . Est enim mediator Dei et hominum Homo Christus iehsu: qui si purus Deus esset, non esset alius apud quem intercederet: si purus homo, non esset qui reconciliare ualeret. Iunge porro ut sit Deus in Christo, et est mundum reconcilians sibi, ipse uidelicet penes quem agendum est, ipse qui agit, sit idem missus, et idem regressus, sicut ipse iudicatus et ipse iudicaturus. Sedet itaque ad dexteram Patris, sicut ait Apostolus, et interpellat pro nobis, ut sacerdos  uidelicet noster, cui dicitur: Tu es sacerdos in eternum secundum ordinem Melchisedech, qui in terra positus tradidit semetipsum pro nobis oblationem et hostiam Deo in odorem suauitatis, ut et nos possemus exhibere corpora nostra hostiam uiuentem, Deo placentem, rationabile obsequium nostrum, non uitulos, non sanguinem taurorum aut hyrcorum, quia scriptum est, Non accipiam de domo tua uitulos, neque de gregibus tuis hyrcos; et, Numquid manducabo carnes taurorum, aut sanguinem hyrcorum potabo? sed illud quod sequitur, Immola Deo sacrificium laudis, et redde Altissimo uota tua: iste enim sunt ille spiritales hostie acceptabiles Deo, quas nos princeps apostolorum Petrus Deo per Iesum Christum dicit offerre debere, ad quas spiritales hostias quia etiam  actio pertinet gratiarum, uere dignum et iustum est, equum et salutare, nos semper et ubique Domino sancto Patri omnipotenti eterno Deo gratias agere.


Per Christum Dominum nostrum.

uere enim ille Dominus noster est qui nos non corruptibilibus auro et argento, sed pretioso sanguine suo de seruitute diaboli, et uana nostra conuersatione redemit, de quo etiam pretio beatus Paulus apostolus ait: Et non estis uestri, empti enim estis pretio magno. Igitur non sumus nostri, sed sumus serui eius, qui nos emit pretio magno sanguinis sui. Sequitur:


Per quem magistatem, etc., usque exsultatione concelebrant.

Angeli Grece uocantur, Latine uero nuntii interpretantur ab eo quod Domini uoluntatem hominibus  nuntiant. Angelorum autem uocabulum officii nomen est, non nature: semper enim spiritus sunt; sed tunc solummodo uocantur angeli cum mittuntur. Dominationes uero quidam celestis patrie spiritus ideo uocantur, quia ceteris angelorum inferioribus agminibus dominantur. Potestates sunt quibus uirtutes aduerse subiecte sunt, et inde potestatum nomine nuncupantur, quia maligni spiritus eorum potestate cercentur, ne tantum noceant quantum cupiunt. uirtutes illi angeli dicuntur, per quos signa et miracula in mundo fiunt, propter quod et uirtutes appellantur. Seraphim quoque similiter est multitudo angelorum, qui ex Hebreo in Latinum ardentes uel incendentes interpretantur. Idcirco autem ardentes  uocantur, qui inter eos et Deum nulli angeli consistunt, et ideo quanto uicinius coram eo consistunt, tanto magis claritate diuini luminis inflammantur. Angeli igitur sancti qui post lapsum diaboli et angelorum eius perseuerantia eterne beatitudinis solidati sunt, et tantum firmitatis uigorem consecuti, ut nullo iam lapsu auersi, nulla superbia cadentes, sed firmiter in Dei amore et contemplatione manentes nichil aliud dulce habeant nisi eum a quo creati sunt, qui etiam et locis et singulis hominibus presunt: hi, inquam, tam laudabiles diuine maiestatis ministri, de quibus etiam Dominus et Saluator noster in Euangelio ait quod semper uideant faciem Patris, pro tanta sui dignitate non se ipsos laudant, nec propriam gloriam querunt, sed maiestatem Patris cuius hec  omnia gratia perceperunt. Hos ergo et nos homines in quantum possumus imitantes non extoliamur pro donis gratie Dei, sed potius ipsi pro donis suis laudes incessabiles referamus. Si enim illi qui tanta iam firmitate donati sunt, ut nullum omnino casum pertimescant, tota se semper reuerentia diuine maiestati submittunt, quanto magis homo putredo, et filius hominis uermis, qui, ut beatus Iob ait, quasi flos egreditur, et conteritur, et fugit uelut umbra, et nunquam in eodem statu permanet, omni se humilitate proprio semper debet subdere creatori, illum laudans semper, et semper iustificans: se uituperans semper, et semper accusans? Et si illi celestis patrie spiritus qui dominationem uocabulum sortiuntur, eo quod ceteris angelorum agminibus dominentur, non se  de sua dominatione extollunt, sed maiestatem proprii creatoris reuerenter adorant: quanto magis homo aliis prelatus hominibus nullatenus debet inflari, sed humili semper animo cogitare, quia et suus et subditorum sibi Dominus est in celis! Si enim, ut Psalmista ait, uniuersa uanitas omnis homo uiuens, quid superbit terra et cinis? Et qui potestates que a diabolo et angelis eius, quos sanctus Iob appellat horribiles, metuuntur, quique earum potestate cerciti non possunt tantum nocere quantum cupiunt: si he, inquam, tam fortes, tam potentes et tam metuende potestates cum omni tremore diuine maiestati se subdunt, et tantam sui dignitatem ad gratiam referunt conditoris: quanto magis homo qui non solum malignos spiritus ne ab eis uincatur, uerum etiam ipsos quoque  uermiculos pertimescit, timorem Dei ante oculos semper habere, illum semper, etiam si ab aliquo timeatur, tremere ac perpauescere debet! Quod autem celos Deus cum celestibus uirtutibus maiestatem Dei Patris socia exsultatione ac laudibus celebrare, ita intelligendum est quod omnis creatura non uoce sed opere laudet Deum, quia ex creaturis consequenter creator intelligitur, et in singulis operibus atque effectibus Dei magnificentia demonstratur. Item quod angeli laudare, dominationes adorare, tremere potestates dicuntur, non ita accipiendum est quasi laudantes angeli maiestatem Dei nec adorent nec tremant, quod faciunt dominationes et potestates: uel quasi adorantes dominationes non laudent uel tremant,  quod faciunt angeli et potestates: aut rursum trementes potestates non laudent uel adorent, quod faciunt angeli et dominationes: sed quidquid de singulis dictum est, equaliter de omnibus sentiendum est; cum enim scriptum sit: Beati qui habitant in domo tua, in secula seculorum laudabunt te, qui dominationes et potestates habitare in domo Domini credit, Dominum eas in secula seculorum laudare non dubitet. Nam et de uirtutibus eque ut de angelis scriptum est, Laudate eum, omnes angeli eius; laudate eum, omnes uirtutes eius. Rursus cum scriptum sit, ut in nomine Iesu omne genu flectatur celestium, terrestrium, et infernorum; si omne genu celestium in nomine Iesu flecti credimus, non solum dominationes, uerum etiam omnes angelorum ordines  sicut Filium, ita et Patrem non dubitabimus adorare. Quod autem maiestatem Dei Patris tremere potestates dicuntur, non hoc ex timore supplicii, quod non merentur; non ex timore offensionis Creatoris, quam incurrere iam non possunt, sed ex reuerentia et honore diuine faciunt maiestatis: tres enim constat esse timores, supplicii, de quo in psalmo dicitur, Initium sapientie timor Domini: hunc enim habent qui pro commissis suis ne a Domino puniantur incipiunt iam timere. Est etiam timor offensionis, quo a dilectoribus suis timetur Deus, ne uel in modico offendatur, de quo dicitur ad Abraham: Nunc cognoui quod timeas Deum, et non pepercisti filio tuo unigenito propter me. Idem etiam alibi perfecta caritas appellatur, sicut scriptum est: Perfecta caritas  foras mittit timorem, illum uidelicet quem primo loco posuimus, de quo idem apostolus ait: Qui autem timet non est perfectus in caritate, quoniam timor penam habet. Tertius timor est ex reuerentia et honore procedens, quo nunc tremere Dei maiestatem etiam potestates dicuntur, de quo etiam scriptum est: Timor Domini sanctus permanens in seculum seculi. In futura enim uita nec primus ille, nec secundus erit; sed hic tantum tertius in seculum seculi permanebit. Tremunt autem non sole uidelicet potestates, sed omnes etiam celestis patrie spiritus: nam cum scriptum sit, dicente Domino: Quicunque honorauerit me, glorificabo eum; qui autem contemnunt me, erunt ignobiles, manifestum est omnes celestium ordines ministrorum idcirco in tantum a Creatore  glorificari, quia ipse quoque ab eis omnibus summo tremore ac reuerentia honoratur. Denique si non eum honorarent, certum est quod contemnerent; si autem contemnerent, sine dubio non glorificarentur ab eo, sed essent ignobiles, ut diabolus et angeli eius, qui eum non honorando contempserunt, et se honorando in perpetue damnationis opprobrium et contumeliam corruerunt. In sequentibus quoque cum dicitur, Celi celorumque uirtutes ac beata seraphim socia exsultatione concelebrant, manifeste ostenditur quia ille potestatum tremor non ex timore pene, sed ex reuerentie honore procedit. Si enim diuina maiestas ab omnibus tremitur, etiam beata seraphim que exultare dicuntur, tremere non dubitantur; et si exsultatio  beatorum seraphim socia exsultatione spirituum ceterorum, apparet quod omnes bonorum ordines spirituum supernorum diuine maiestati et tremant cum exsultatione, et exsultent cum tremore, illo, inquam, tremore, quos ante trementes sic Propheta admonet consequenter ac dicit, Audite uerbum Domini, qui tremitis ad uerbum eius. Tam proprie enim ipse dicentis spiritus audientum merita sequestrauit, ut eum omnes audirent clamantem; ille tamen sibi hec intelligeret dici, qui ad Dei uerbum non reatu conscientie, sed effectu reuerentie tremuisset. Audi ergo hominem gaudio ac desiderio contremiscentem: Seruite, inquit Dauid, Domino in timore, et exsultate ei cum tremore, et quoniam supernorum illa ciuitas ex angelis et hominibus constat, ad quam tantum  credimus genus hominum ascendere, quantos illic contingit electos angelos remansisse, sicut scriptum est, Statuit terminos gentium secundum numerum angelorum Dei, superest ut ipsi quoque homines, qui ad celestem patriam redeunt, ex eis agniminibus aliquid illic reuerentes imitentur, unde et protinus subinfertur:


Cum quibus et nostras uoces, etc.

Orat enim in his uerbis ex omnium persona sacerdos, ut uoces hominum angelorum sermonibus supplici se confessione laudantium iubeat, id est dignetur cum beata seraphim gratanter admitti, id est recipi uel adsumi. Isaias namque propheta testatur se uidisse Dominum sedentem super solium excelsum et eleuatum, et seraphim quorum uni sex, et alteri totidem erant ale, duabus uelantia faciem eius, et  duabus uelantia pedes eius, et duabus uolantia et clamantia alterum ad alterum, ac dicentia:


Sanctus, sanctus, sanctus Dominus Deus Sabaoth; plena est omnis terra gloria tua.

Imitatur ergo sancta Ecclesia in terris posita partem sui, que in celis est constituta, non solum quod Deum supplici confessione conlaudat, uerum etiam quod iisdem uerbis ac sensibus easdem laudes concelebrat: consequens enim est, ut sit una laudatio, quorum futura est una eademque in domo Domini habitatio. Quod autem ter Sanctus in Dei laudem dicimus, Trinitatem personarum in unitate diuinitatis ineffabili mysterio ueneramur: in eo uero quod tum semel Dominum Deum Sabaoth confitemur, unum Deum in Trinitate uerbis celestibus predicamus,  nam Sabaoth ex Hebreo in Latinum uertitur, exercituum siue uirtutum, quod et in prophetis frequentissime legitur dicentibus, Hec dicit Dominus Deus exercituum, et in psalmo aperte et angelorum uoce dicitur, Quis est iste rex glorie? Dominus uirtutum. Quod autem sequitur:


Pleni sunt celi et terra gloria tua,

immensitatem diuine maiestatis ostendit, nulla enim ratione, nulla estimatione metiri ualet; mundo non capitur, sic replet mundum, ut ipse contineat mundum, non contineatur a mundo: est enim mundo superior, inferior, exterior, et interior; regendo superior, portando inferior, gubernando exterior, replendo interior; sic est per cuncta diffusus, ut non  sit qualitas mundi, sed substantia creatrix mundi, sine labore regens, sine onere continens mundum, non tamen per spatia locorum quasi mole diffusus, non ut in dimidia parte sit dimidius, et in alia dimidia dimidius, atque ita per totum totus: non sic, sed in toto celo totus, et in tota terra totus, et in parte totus, et per cuncta totus, et nullo contentus loco, sed in se ipso ubique totus, ita Pater, ita Filius, ita et Spiritus sanctus, unus Deus Trinitas indiuisa. Deinde subiungitur:


Osanna in excelsis.

Et Osanna interpretatur saluifica, subaudiendo uel populum tuum, uel totum mundum, cui idcirco additur in excelsis, quod aduentus Christi non tantum hominum salus, sed totius mundi sit, terrena iungens  cum celestibus, ut omne genu ei flectatur celestium, terrestrium et infernorum. Sequitur:


Benedictus qui uenit in nomine Domini

Hoc autem non dicitur nisi soli Filio Dei, Saluatore quoque id ipsum in Euangelio comprobante, Ego ueni in nomine Patris mei, et non recepistis me, alius uenit in nomine suo, et recepistis eum. Peractis omnibus que supra memorauimus, facto magno circumquaque silentio, incipit iam sacerdos fixa in Deum mente salutarem corporis et sanguinis Dominici hostiam consecrare, quam offert generaliter pro Ecclesia Dei sancta catholica, et famulis famulabusque eius, atque omnibus circumastantibus, quorum illi fides cognita est, et nota deuotio, quique illi ipsum sacrificium offerunt pro se suisque omnibus, pro redemptione  animarum suarum, pro spe salutis et incolumitatis sue. Aduocat etiam in adiutorium obsecrationis sue gloriosam semper uirginem Mariam genitricem Dei et Domini nostri Iesu Christi, sed et beatos simul apostolos ac martyres Dei, et omnes pariter sanctos, ut eorum meritis ac precibus in omnibus protectionis eius muniamur auxilio. Orat preterea ut oblationem cuncte familie sue Dominus placatus accipiat, ac per manus sancti angeli sui in sublime altare suum perferri iubeat, diesque nostros in sua pace disponat, atque ab eterna damnatione nos eripi, et in electorum suorum iubeat grege numerari. Hoc autem totum in commemorationem fit mortis Dominice ad tempus ab eo gustate, qua nos ab eterne mortis damnatione unigenitus Dei Filius  misericorditer liberauit, sicut ipse panem et calicem accipiens in sanctas ac uenerabiles manus suas, et eleuatis oculis in celum, gratias agens ac benedicens, eaque discipulis suis dedit, ut manducarent et biberent; corpus et sanguinem suum esse confirmans, ait: Hec quotiescunque feceritis, in mei memoriam facietis. Hec namque singularis uictima ab eterno interitu animam saluat, que illam nobis mortem unigeniti per mysterium reparat, qui licet surgens a mortuis iam non moritur, et mors ei ultra non dominabitur, et in se ipso immortaliter atque incorruptibiliter uiuens, pro nobis iterum in hoc mysterio sacre oblationis immolatur, eius caro in populi salutem partitur, eius sanguis non iam in manus infidelium,  sed in ore fidelium funditur. Hinc ergo pensemus quale sit pro nobis hoc sacrificium, quod pro absolutione nostra passionem unigeniti Filii semper imitatur. Quis enim fidelium habere dubium possit ipsa immolationis hora ad sacerdotis uocem celos aperiri, in illo Iesu Christi mysterio angelorum choros adesse, summis ima sociari, terram celestibus iungi, unum quid ex uisibilibus atque inuisibilibus fieri, unde et a secretis uirtutibus, uel sacris sacramenta dicuntur; quia sub tegumento corporalium rerum uirtus diuina secretius salutem eorum sacramentorum operatur. Ideoque seu per bonos, seu per malos ministros intra Dei Ecclesiam dispensentur, tamen quia Spiritus sanctus mystice illa uiuificat, qui quondam apostolico in tempore uisibilibus apparebat  operibus, nec bonorum meritis dispensatorum amplificantur hec dona, nec malorum attenuantur, quia neque qui plantat est aliquid, neque qui rigat, sed qui incrementum dat Deus: quam consecrationem corporis et sanguinis Dominici ideo semper in silentio arbitror celebrari, quia sanctus in eis manens Spiritus eumdem sacramentorum latenter operatur effectum, unde et Grece mysterium dicitur, quod secretam et reconditam habeat dispositionem. Sed necesse est ut cum hec sacerdos agit, semetipsum Deo in cordis contritione mactet, quia qui passionis Dominice mysteria celebrat, debet imitari quod agit. Tunc ergo uere pro nobis hostia erit, cum nos ipsos hostiam fecerit.


Preceptis salutaribus moniti et diuina institutione  formati audemus dicere.

Dominus et Saluator noster iehsu Christus in Euangelio precepit dicens: Et cum oratis, nolite multum loqui, sic autem ethnici faciunt, putant enim quod in multiloquio suo exaudiantur. Si ergo ethnicus in oratione multum loquitur, ergo qui Christianus est debet parum loqui; nam si ille ideo frustratur petitione sua, quia putat se in multiloquio exaudiri: debet iste parum loqui, ne similia patiatur: Deus enim non uerborum, sed cordis auditor est. Hec itaque precepta et mandata salutaria nobis sunt, quibus admonemur ne per multiloquium orationis nostre frustrationem mereamur, ut his paucissimis uerbis quibus ex diuina institutione atque eruditione formamur uel docemur, petitiones nostras apud Deum innotescere  contenti simus.


Pater noster, qui es in celis.

Omnia que diuinitus dicta factaque referuntur, sunt miraculo ipsis etiam celestibus tremenda; stupore sunt pauenda mortalibus: sed nichil ita stupet celum, pauet terram, expauescit uniuersam creaturam, quam quod seruus Dominum patrem uocare audit, iudicem suum reus genitorem nuncupat, conditio terrena sua se uoce Dei adoptat filium; sed audemus, quia presumptio dicentis non est, ubi auctoritas est iubentis; ipse enim nos dicere uoluit qui nos docuit sic orare, Pater noster, qui es in celis, non quod ille non sit in terra, sed ut per hoc germen esse noueris te celeste, et si te Dei filium tu fateris, uiue quasi Dei  filius, ut actu, uita, uirtutibus, tanto possis respondere genitori.


Sanctificetur nomen tuum.

Quia a Christo uocatus es Christianus, petis ut prerogatiua tanti nominis sanctificetur in te, quia nomen Dei quod per se et sibi sanctum est, aut sanctificatur in nobis nostro auctu [Forte, actu], aut nostro auctu blasphematur in gentibus.


Adueniat regnum tuum.

Ipse dicit: Regnum Dei intra uos est. Si intra nos est, ueniat quid oramus? Est in fide, est in spe, est in exspectatione, sed ut ueniat iam precamur; ueniat autem nobis, non illi qui conregnat Patri in suo semper sinu permanens, sed ueniat nobis [a 1Kb] : uenite, benedicti Patris mei, percipite regnum quod uobis paratum  est ab origine mundi. Dicimus, ueniat regnum tuum, ut sic Deus regnet in nobis, quatinus in nobis desinat mors regnare, desinat regnare peccatum: Regnauit, inquit, mors ab Adam usque ad Moysen. Et alibi: Non regnet peccatum in uestro mortali corpore.


Fiat uoluntas tua sicut in celo et in terra.

Nunc in terra multa fiunt pro diaboli uoluntate, pro seculi nequitia, pro desiderio carnis; in celo uero fit nichil preter Domini uoluntatem. Petimus ergo ut interempto diabolo, ut nouo seculo, ut mutato corpore, ut destructo mortis imperio, ut abolita dominatione peccati, in celo et in terra, in Deo et hominibus una Dei et eadem sit uoluntas.


Panem nostrum quotidianum da nobis hodie.

Post regnum celeste terrenum panem petere non  iubemur, prohibente ipso cum dicit: Nolite solliciti esse quid manducetis aut quid bibatis; sed quia ipse est panis qui de celo descendit, petimus et precamur, ut ipsum panem quo quotidie, id est iugiter sumus in eternitate uicturi, hodie, id est in presenti uita de conuiuio altaris sancti ad uirtutem corporis mentisque capiamus.


Et dimitte nobis debita nostra sicut et nos dimittimus debitoribus nostris.

Sic dicendo, o homo, indulgentie modum, mensuram uenie, tu tibi dedisti, qui a Domino tantum tibi petis dimitti, quantum dimiseris ipse conseruo. Dimitte ergo delinquenti in te totum, si uis ipse de tuis nichil debere Domino delictis; in altero dimitte tibi, si uis ipse uindicem uitare sententiam.


 Et ne nos inducas in tentationem.

Deus, sicut scriptum est, neminem temptat; sed temptare dicitur, cum contumaciter euntes ad temptationis laqueos derelinquit. Sic Adam tentatoris insidias incurrit, dum sui precepta despicit conditoris: unde autem et a quo temptaretur, homo prodidit sic dicendo:


Sed libera nos a malo;

hoc est a diabolo, qui totius mali et auctor est, et origo. Diabolus natura celestis fuit, nunc est nequitia spiritalis; etate maior seculo, nocendi usu tritus, ledendi arte peritissimus; unde non iam malus, sed malum dicitur, a quo est omne quod malum est.  Hinc est quod propriis uiribus liberari homo non potest carnalibus uinculis inligatus. Petendum nobis est ergo ut Deus nos a diaboloiberet, qui Christum terris ut diabolum uinceret commodauit. Clamet, clamet homo ad Deum, clamet, Libera nos a malo, ut a tanto malo, solo Christo uincente, liberetur.

Accepimus auditum fidei, formam Dominice orationis audiuimus, Christus breuiter orare docet, quia cito uult postulata prestare. Aut quid petentibus non dabit qui se ipsum non petentibus dedit? aut in respondendo quam faciet moram, qui in dictandis precibus uota supplicum sic preuenit? Neque illud nos moueat, quod quidam iactare solent: Si nouit Deus quid oremus, et antequam petamus scit quibus indigemus, frustra scienti loquimur: nos  enim non sumus narratores, sed rogatores: aliud est enim ignoranti narrare, aliud scientem petere; in illo indicium est, hic obsequium; ibi fideliter indicamus, hic miserabiliter obsecramus. Amen. Signaculum orationis Dominice posuere, ubi fideliter possumus dicere. Sequitur:


Libera nos, quesumus, Domine, ab omnibus malis preteritis, presentibus et futuris.

Omnia mala quibus nos a Domino petimus liberari uel preterita sunt, uel presentia, uel futura peccata: nam pre ceteris malis ne ueniant in sequentibus exoratur, cum dicitur, Da propitius pacem in diebus nostris; sicut autem in Euangelio Saluator, ait, omnis qui facit peccatum, seruus est peccati, orat ergo sacerdos ut, preterita nobis peccata laxando, et de  presentibus ac futuris iugem tribuendo custodiam, Dominus nos a malis omnibus liberare dignetur; facientes enim peccatum sumus omnes serui peccati. Neque aliter huiusmodi seruitute possumus liberari, nisi Domini misericordia liberante; nemo enim potest peccata dimittere, uel aliquem a temptatione seruare, preter solum Deum, qui non solum per se, uerum etiam per subiectos sibi famulos quorum uult peccata dimittit; quibus dicitur in Euangelio: Quorum remiseritis peccata, remittuntur eis. Notandum sane quod Deum quem in oratione Dominica Patrem uocamus, in nostra Dominum appellemus; quia uidelicet illud ex diuina auctoritate presumimus, hoc ex debito nostre deuotionis offerimus: in illo nos Dei filios gratia, in hoc eius seruulos profitemur natura;  cui tamen digne seruire non possumus, nisi prius peccatis inseruire cessemus: ait enim Saluator in Euangelio, Nemo potest duobus dominis seruire. Petimus igitur, ut Apostoli uerbis eloquar, quo liberati a peccato, serui autem facti Deo, habeamus fructum nostrum in sanctificationem, finem uero uitam eternam. Sequitur:


Et intercedente beata uirgine, etc.

Cum sancta Ecclesia persecutionis procella pulsatur, solet quidem in fortioribus membris suis gloriosissime triumphare, sed in infirmioribus quibusque ruinam grauissimam sustinere, et, quod fatendum est, magna in utrisque, id est et imbecillioribus  et robustioribus dispendia perpeti; nam persecutionis igne omnia populante, sicut infirmorum nonnulli temptati a fide recedunt, et ipsi pereuntes etiam suorum corda pauere faciunt fratrum; ita et fortissimi quique, licet in semetipsis admiranda Deo, et angelis, et hominibus martyrii sui spectacula prebeant, in aliis tamen solo exemplo non etiam predicationis uerbo proficere possunt. Orat ergo sacerdos in his uerbis, ut sicut prosperitatis tempore a peccatorum nos Deus labe defendit, ita etiam nobis aduersa persecutionis auertat, quatenus nec infirmi terrore uel suppliciis superati a fide recedant, nec fortes et ualidi quique a predicationis et exhortationis fraterne impediantur officio: quod quia certum est sanctos post uite huius excessum cum Christo manentes  indesinenter pro remanentibus in hoc mundo fratribus supplicare, petit ut beate et gloriose semper uirginis Dei Genitricis Marie et maximorum apostolorum intercessionibus Petri et Pauli apud Deum ualeat obtinere. Sequitur:


Ut ope misericordie adiuti, etc.

Ecce propter quid nos et ab omnibus liberari a Domino malis, et pacem dari temporibus nostris oramus, scilicet ut liberati a peccato et ab omni perturbatione securi Domino Deo nostro sine timore in sanctitate et iustitia coram ipso omnibus diebus nostris seruire possimus. Quod quia nec accipere nec facere nisi per auxilium possumus Saluatoris, recte subiungitur:


Per Dominum, etc.

 Ipse enim Dominus et Saluator noster, qui est cum Patre in unitate Spiritus sancti una Deitas, una uiuendi equalitas, et uiuificandi potestas in Euangelio discipulis ait: Ego sum uitis, et uos palmites estis; qui manet in me et ego in eo, hic affert fructum multum, quia sine me nichil potestis facere. Et paulo superius dixerat: Sicut palmes non potest ferre fructum a se, nisi manserit in uite; sic et qui in me non manserit. Si quem uero scire delectat quid sit manere in eo, audiat ipsum dicentem: Sicut dilexit me Pater, et ego uos dilexi, manete in dilectione mea; si precepta mea seruaueritis, manebitis in dilectione mea, sicut et ego Patris precepta seruaui, et maneo in eius dilectione. Si quis etiam nosse desiderat qualis et quanta non manentibus in eo immineat pena, audiat eiusdem  uoce predictum: Si quis autem in me non manserit, precisus est sicut palmes, et missus est foras, et aruit; et colligentes eos in ignem mittunt, et ardent. Iam uero quod de manentibus in eo ipse subiungit audire gratius puto: Si manseritis in me, et uerba mea in uobis manserint, quodcumque uolueritis petite, et fiet uobis. Christus autem Grece Latineque dicitur unctus; ipsi enim Propheta in psalmo decantat: Dilexisti iustitiam et odisti iniquitatem; propterea unxit te Deus, Deus tuus, oleo letitie pre consortibus tuis. De ipso etiam summus apostolorum Petrus in Actibus apostolorum ad Cornelium et eos qui secum aderant dicit: uos scitis quod factum est uerbum per totam Iudeam; incipiens enim a Galilea post baptisma  quod predicauit Iohannes, Iesum a Nazareth quomodo unxit eum Deus Spiritu sancto et uirtute; quod enim Propheta oleum letitie, hoc Apostolus Spiritum sanctum et uirtutem Dei appellat. Iehesus uero Hebraice, Latine Saluator interpretatur, quod aperte angelus ad Ioseph in somnis loquens de Maria testatur cum ait: Pariet autem filium, et uocabis nomen eius Iehesum; ipse enim saluum faciet populum suum a peccatis eorum. Dehinc antequam communicetur, exclamat sacerdos, et dicit:


Pax Domini sit semper uobiscum.

Nihil enim sine pace placitum Deo est, nec ille qui dixit: Qui manducat carnem meam, et bibit sanguinem meum, in me manet et ego in eo, in corde manere potest odiis ac dissensionibus maculato; non est  enim Deus dissensionis, sed pacis. Orat ergo sacerdos ac premonet ut pax Domini sit nobiscum, quatenus perceptio sacrosancti corporis et sanguinis Domini nostri Iehesu Christi non ad reatum sed ad solutionem nobis omnium proficiat peccatorum; quicumque enim manducauerit corpus Domini, ut ait Apostolus, et calicem eius biberit indigne, iudicium sibi manducat et bibit. Rursum Saluator in Euangelio ait: Nisi manducaueritis carnem Filii hominis, et biberitis eius sanguinem, non habebitis uitam in uobis. Igitur si non manducauerimus neque biberimus, non habebimus uitam in nobis; si autem indigne manducauerimus et biberimus, iudicium nobis manducabimus et bibemus. Purgandus est itaque animus, et  quantum in nobis est cum omnibus pax habenda, ut digne sumendo corpus et sanguinem Domini, et mortem et iudicium euadamus, et uitam ac remedium per eorum perceptionem accipere mereamur. Quod autem inter communicandum a cantoribus exclamatur:


Agnus Dei qui tollis peccata mundi, miserere nobis,

propter illud fit, ut impleatur in nobis quod beatus Iohannes apostolus ait: Si dixerimus quia peccatum non habemus, nos ipsos seducimus, et ueritas in nobis non est: quod si confiteatur peccata nostra, fidelis et iustus est, ut remittat nobis peccata nostra, et emendet nos ab omni iniustitia. Quomodo autem id fiat, idem ipse apostolus paulo superius sic ostendit: Si in lumine ambulamus, sicut ipse est in lumine, societatem  habemus ad inuicem, et sanguis Iehesu filii eius emundat nos ab omni peccato. Itemque in sequentibus ait: Filioli mei, hec scribo uobis, ut non peccetis: quod si quis peccauerit, deprecatorem habemus ad Patrem Iehesum Christum iustum, et ipse exoratio est pro peccatis nostris; non autem pro nostris tantum, sed et pro toto mundo. In quibus uerbis satis apparet quam consequenter de Domino et Saluatore nostro beatissimus Baptista Iohannes testatur in Euangelio dicens: Ecce agnus Dei, qui tollit peccata mundi: de ipso quippe et Isaias propheta ait: Tanquam ouis ad occisionem adductus est, et sicut agnus coram tondente se sine uoce, sic non aperuit os suum; in humilitate iudicium eius sublatum est. Communicato post hec clero uel  populo, oratio ex more colligitur, et a diacono protinus exclamatur.


Ite, missa est.

Missa autem proprie tempore sacrificii est quando caticumini foras mittuntur, clamante leuita: Si quis remansit caticuminus, exeat foras; et inde missa, quia sacramentis altaris interesse non possunt qui  nondum regenerati noscuntur. Quibus celestibus ac super omnia salutaribus sacramentis, ut nos qui iam Dei gratia ex aqua et Spiritu sancto sumus renati digne interesse possimus, ipse qui hec in suam commemorationem celebrari precepit, prestare dignetur, cui est cum Patre in unitate Spiritus sancti gloria et honor, uirtus et potestas in secula seculorum. Amen.



PIPPINI ET CAROLOMANNI FRANCORUM REGUM





DIPLOMATA NECNON QUORUMDAM INTER ILLUSTRIORES FRANCOS ET GERMANOS SAECULI uIII MONUMENTA SELECTA.





I. CAROLOMANNI PRINCIPIS CAPITULARE AN. 742.



    Codices quorum ope constitutionem hanc recognouimus, hi sunt:
    1. C. bibl. uaticane Palatinus n. 577, sec. uIII exeuntis uel noni ineuntis; unde et Holstenius pridem  ediderat.
    2. C. bibl. regie Monacensis olim Moguntinus, a cl. Würdtwein in edendis sancti Bonifacii epistolis adhibitus, seculi IX, cuius loca aliquot a u. cl. Pföringer iterum collata sunt.
    3. C. bibl. imperialis uindobonensis inter Theologicos n. 259 insignitus, seculi IX, quo et Serrarius in editione sua usus est.
    4. C. bibl. aulice Carlsruhane membr. seculi X, a. u. cl. F. Molter bibliothece illius prefecto collatus.
    5. C. bibl. regie Monacensis olim Frisingensis, signatus C. F. 25, seculi X, a Behmero nostro cum editis collatus.
    6. C. diui Marci uenetiis, chartaceus, sec. Xu, quem eque ac codices 1 et 3, ipsemet cum editis contuli.
    Codices isti antiquissimi cum unanimi inter se consensu ab editionibus discrepent, has adhibito Benedicti textu corruptas fuisse existimauerim. Capitum  distinctionem, codicibus incognitam, qualem Baluzius a Sirmondo acceperat, retinendam duxi.


In nomine domini nostri Iesu Christi. Ego Carlmannus, dux et princeps Francorum, anno ab incarnatione Christi septimgentissimo 42o, II Kalendas Maias, cum consilio seruorum Dei et optimatum meorum, episcopos qui in regno meo sunt cum presbiteris, et concilium et synodum pro timore Christi congregaui, id est Bonifatium archiepiscopum, et [a 1Kb] Burghardum, et [b 1Kb] Regenfridum, et [c 1Kb] Hwitanum, et [d 1Kb] uuillabaldum, et Dodanum, et [e 1Kb] Eddanum, cum presbiteris eorum, ut mihi consilium dedissent, quomodo  lex Dei et ecclesiastica relegio recuperetur, que in diebus preteritorum principum dissipata corruit, et qualiter populus christianus ad salutem anime peruenire possit, et per falsos sacerdotes deceptus non pereat; et per consilium sacerdotum et optimatum meorum ordinauimus per ciuitates episcopos, et constituimus super eos archiepiscopum Bonifatium, qui est missus sancti Petri. Statuimus per  annos singulos synodum congregare, ut nobis presentibus canonum decreta et ecclesie iura restaurentur, et relegio christiana emendetur. Et fraudatas pecunias ecclesiarum ecclesiis restituimus et reddidimus. Falsos presbiteros et adulteros uel fornicatores diaconos et clericos de pecuniis ecclesiarum abstulimus et degradauimus, et ad penitentiam cegimus.

2. Serui Dei per omnia omnibus armaturam portare uel pugnare, aut in excercitum et in hostem pergere, omnino prohibuimus, nisi illi tantummodo qui propter diuinum mysterium, missarum scilicet solemnia adinplenda, et sanctorum patrocinia portanda, ad hoc electi sunt. Id est, unum uel duos episcopos cum capellanis presbiteris princeps secum  habeat, et unusquisque prefectus unum presbiterum, qui hominibus peccata confitentibus iudicare et indicare penitentiam possint. Necnon et illas uenationes et siluaticas uagationes cum canibus omnibus seruis Dei interdiximus. Similiter ut acceptores et walcones non habeant.

3. Decreuimus quoque iuxta sanctorum canones, ut unusquisque presbiter in barrochia habitans episcopo subiectus sit illi in cuius barrochia habitet; et semper in quadragissima rationem et ordinem ministerii sui, siue de babtismo, siue de fide catholica, siue de precibus et ordine missarum, episcopo reddat  et ostendat. Et quandocumque iure canonico episcopus circumeat parrochiam populos ad confirmandos, presbiter semper paratus sit ad suscipiendum episcopum, cum collectione et adiutorio populi qui ibi confirmari debet. Et in cena Domini semper nouum crisma ab episcopo querat, ut episcopum testis adsistat castitatis, et uite et fidei et doctrine illius.

4. Statuimus ut secundum canonicam cautellam, omnes undecumque superuenientes ignotos episcopos uel presbiteros, ante probationem synodalem in ecclesiasticum ministerium non admitteremus.

5. Decreuimus ut secundum canones unusquisque episcopus in sua parrochia sollicitudinem adhibeat, adiuuante grauione qui defensor ecclesie est, ut populus  Dei paganias non faciat, sed ut omnes spurcitias gentilitatis abiciat et respuat; siue sacrificia mortuorum, siue sortilegos uel diuinos, siue filacteria et auguria, siue incantationes, siue hostias immolatitias, quas stulti homines iuxta ecclesias ritu pagano faciunt, sub nomine sanctorum martyrum uel confessorum, Deum et suos sanctos ad iracundiam prouocantes; siue illos sacrilegos ignes, quos nied fyr uocant, siue omnes, quecumque sint, paganorum obseruationes diligenter prohibeant.

6. Statuimus similiter, ut post hanc synodum, que fuit II Kalendas Maias, ut quisquis seruorum Dei uel ancillarum Christi in crimen fornicationis lapsus fuerit, quod in carcere penitentiam faciat in pane et aqua. Et si ordinatus presbiter fuisset,  duos annos in carcere permaneat, et antea flagellatus et scorticatus uideatur, et post episcopus adaugeat. Si autem clericus uel monachus in hoc peccatum ceciderit, post tertiam ueruerationem in carcerem missus, uertentem annum ibi penitentiam agat. Similiter et nonne uelate eadem penitententia conteneantur, et radantur omnes capilli capitis eius.

7. Decreuimus quoque, ut presbiteri uel diaconi non sagis, laicorum more, sed casulis utantur, ritu seruorum Dei. Et nullus in sua domu mulierem habitare permittat. Et ut monachi et ancille Dei monasteriales iuxta regulam sancti Benedicti ordinare et uiuere, uitam propriam gubernare studeant [a 1Kb] .





II. CAROLOMANNI PRINCIPIS CAPITULARE LIFTINENSE AN. 743.


Capitulare hoc in codicibus 1. Palatino, n. 577, fol 5; 2. Moguntino iam Monacensi; 3. uindobonensi; 4. Carlsruhano, et 6. diui Marci ueneto post Capitulare anni 742 proxime sequitur. Inscribitur in codd. 1, 3, 4: De alio synodali conuentu. Goldastus textum auxilio codicis Moguntini emendatum dederat. Capitum distinctionem Baluzianam seruaui.

1. Modo autem in hoc synodali conuentu, qui congregatus est ad Kalendas Martias in loco qui dicitur Liftinas, omnes uenerabiles sacerdotes Dei et comites et prefecti prioris synodus decreta consentientes  firmauerunt, se inplere uelle et obseruare promiserunt. Et omnis ecclesiastici ordinis clerus, episcopi et presbyteri et diaconi cum clericis, suscipientes antiquorum patrum canones, promiserunt se uelle ecclesiastica iura moribus et doctrinis et ministerio recuperare. Abbates et monachi receperunt regulam sancti Patris Benedicti ad restaurandam normam regularis uite. Fornicatores et adulteros clericos, qui sancta loca uel monasteria ante tenentes coinquinauerunt, precipimus inde tollere et ad penitentiam redigere. Et si post hanc definitionem in crimen fornicationis uel adulterii ceciderunt, prioris synodus iudicium sustineant. Similiter et monachi et nonne.

2. Statuimus quoque cum consilio seruorum Dei  et populi christiani, propter inminentia bella et persecutiones ceterarum gentium que in circuitu nostro sunt, ut sub precario et censu aliquam partem ecclesialis pecunie in adiutorium exercitus nostri cum indulgentia Dei aliquanto tempore retineamus, ea conditione, ut annis singulis de unaquaque casata solidus, id est duodecim denarii, ad ecclesiam uel ad monasterium reddatur; eo modo, ut si moriatur ille cui pecunia commodata fuit, ecclesia cum propria pecunia reuestita sit. Et iterum, si necessitas cogat ut princeps iubeat, precarium renouetur et rescribatur nouum. Et omnino obseruetur, ut ecclesia uel monasteria penuriam et paupertatem non patiantur, quorum pecunia in precario prestita sit. Sed si paupertas cogat, ecclesie et domui Dei reddatur integra  possessio.

3. Similiter precypimus, ut iuxta decreta canonum, adulteria et incesta matrimonia, que non sint legitima, prohibeantur et emendentur episcoporum iudicio; et ut mancipia christiana paganis non tradantur.

4. Decreuimus quoque, quod et pater meus ante precipiebat, ut qui paganas obseruationes in aliqua re fecerit, multetur et damnetur quindecim solidis.





III. PIPPINI PRINCIPIS CAPITULARE SUESSIONENSE AN. 744.

Constitutionem hanc pridem a Sirmondo ope codicum Bellouacensis, Flandrici et Metensis editam, et a Baluzio auctoritate Metensis correctam, auxilio codicum,  1. uaticani n. 3827, olim sancti Petri Bellouacensis, sec. XI; 2. regii Parisiensis inter Suppl. Latina n. 75, sec. X, cui Metensem consentisse patet, recognouimus.

In Dei nomine Trinitatis. Anno septingentesimo quadragesimo quarto ab incarnatione Christi sub dic 5 Nonas Martii et luna 14, in anno secundo Childerici regis Francorum, ego Pippinus, dux et princeps Francorum. Dum plures non habetur incognitum, qualiter nos in Dei nomine, una cum consensu episcoporum, siue sacerdotum uel seruorum Dei concilio, seu comitibus et obtimatibus Francorum, conloqui apud Suessionis ciuitas synodum uel concilio  facere decreuimus: quod ita in Dei nomine et fecimus.

In primitus constituimus fide catholica, quam constituerunt 318 episcopi in Niceno concilio, ut denuntiaretur per uniuersa regione nostra, et iudicias canonicas aliorum sanctorum, que constituerunt in synodis suis; quomodo lex Dei et ecclesiastica regula recuperetur, que in diebus priorum principum dissipatu corruit.

2. Propterea nos una cum consensu episcoporum, siue sacerdotum seu seruorum Dei et optimatum meorum consilio decreuimus, ut annis singulis synodo renouare debeamus, ut qualiter populus christianus ad salutem animarum peruenire possit, et ut heresis amplius in populo non resurgat, sicut inuenimus  in Adlaberto heresim, quem publiciter una uoce condemnauerunt 23 episcopi; et alii multi sacerdotis, cum consensu principis et populi, ita condemnauerunt ipsum Adlabertum, ut amplius populus per falsus sacerdotes deceptus non pereat.

3. Idcirco constituimus per consilio sacerdotum et optimatum meorum, et ordinauimus per ciuitates legitimos episcopos; idcirco constituemus super eos archiepiscopus [a 1Kb] Abel et [b 1Kb] Ardobertum, ut ad ipsius uel iudicia eorum de omne necessitate ecclesiastica recurrant tam episcopi quam alius populus. Ut ordo monachorum uel ancillarum Dei secundum regula sancta stabiles permaneant; et de rebus ecclesiasticis subtraditis monachi uel ancillas Dei consolentur, usque ad illorum necessitati satisfaciant; et quod  superauerit, census leuetur. Et abbati legitimi ostem non faciant, nisi tantum hominis eorum transmittant. Et omnes clerici fornicationem non faciant, et abitu laicorum non portent, nec apud canis uenationes non faciant, nec acceptores non portant.

4. Similiter decreuimus, ut laici homines legitimi uiuant, et diuersis fornicationis non faciant, et periurias in ecclesia non consentiant, et falsi testimoniis non dicant, et ecclesiam Dei in omni necessitate conseruent. Et unusquisque presbyter qui in parrochia est, episcopo obediens et subiectus sit, et semper in cena Domini rationem et ordinem ministerii sui episcopo reddat, et crisma et oleo petat. Et quando iure canonico episcopus circumeat parrochia ad confirmandum populum episcopi siue abbati siue presbyteri  parata sint ad suscipiendum episcopo in adiutorium necessitatis.

5. Et statuemus, ut superuenientes episcopus uel presbyteris de aliis regionibus non suscipiantur in ministerio ecclesie, nisi prius fuerint probati ab episcopo cuius parrochia est.

6. Et omnino decreuimus, ut unusquisque episcopus in sua parrochia sollicitudinem habeat, ut populus christianus paganus non fiant. Et per omnes ciuitatis legitimus forus et mensuras faciat, secundum habundantia temporis.

7. Similiter constituemus, ut illas cruciculas quas  Adlabertus per parrochia plantauerat, omnes igne consumantur.

8. Similiter diximus, ut neque clericus mulierem habeat in domo sua, qui cum illo habitet, nisi matrem, aut sororem, uel nepta sua.

9. Similiter constituemus, ut nullus laicus homo Deo sacrata femina ad mulierem non habeat, nec suam parentem; nec marito uiuentem sua mulier alius non accipiat, nec mulier uiuente suo uiro alium accipiat; quia maritus muliere sua non debet dimittere, excepto causa fornicationis deprehensa.

10. Si quis contra hanc decretam, quam 23 episcopi cum aliis sacerdotibus uel seruis Dei, una cum consensu principem Pippino uel obtimatibus Francorum consilio constituerunt, transgredire uel legem  irrumpere uoluerint, uel dispexerint, iudicatus sit ab ipso principe, uel episcopis seu comitibus, componat secundum quod in lege scriptum est, unusquisque iuxta ordine suo. Et si hec omnia obseruauimus, quod superius scriptum est, Christi misericordia inuenire aptemus in secula seculorum. Amen.

+ Signum inluster uir Pippino, maiorum domus.

+ Signum Radobodo.

+ Signum Ariberto.

+ Signum Helmigaudo.





Iu. PIPPINI REGIS CAPITULARE uERMERIENSE AN. 753.

 Textum constitutionis a Sirmondo et Baluzio ex codice sancti uincentii Metensis edite, atque a Sirmondo secundum Reginonem conuentui uermeriensi uindicate, auxilio codicis I regii Parisiensis inter Supplementa Latina n. 75 insignis, seculi X, recognouimus. Exstat u. cl. Pforinger indicante et 2 in codice Ansegisi regio Monacensi olim Augustano. Conuentum uermeriensem anno 753, nec ut Sirmondus et Baluzius scripserunt anteriori, quo Suessionibus Pippinum regem factum esse constat, celebratum fuisse, chartis Pippini an. 753 mense Martio uermerie datis probari uidetur.

1. In tertio genuclum separantur, et post penitentiam actam, si ita uoluerint, licentiam habent aliis se coniungere. In quarta autem coniunctione si inuenti fuerint, eos non separamus, sed penitentiam eis indicamus. Attamen si factum non fuerit, nullam facultatem coniungendi in quarta generatione  damus.

2. Si aliquis cum filiastra sua manet, nec matrem nec filiam ipsius potest habere, nec ille nec illa aliis se poterunt coniungere ullo unquam tempore. Attamen uxor eius, si ita uoluerit, si se continere non potest, si postea quam cognouit quod cum filia sua uir eius fuit in adulterio, carnale commercium cum eo non habet, nisi uoluntate se abstinet, potest alio nubere.

3. Si quis presbyter neptam suam uxorem habuerit, ipsam dimittat, et gradum perdat. Si alius eam acceperit, et ipsam a se reiciat. Si se continere non  potest, aliam accipiat; quia reprehensibile est, ut relictam sacerdotis alius homo habeat.

4. Ut quolibet modo femina uelum acceperit, in hoc permaneat, nisi se inuitam aut reclamantem uelauerit aliquis. Tamen predicandum est, ut cum uelo suo permaneat, si uoluerit. Quod si presbyter eam inuitam reclamantemque uelauerit, gradum suum pro hac causa perdat. Quod si contigerit, ut mulier sine conuenientia uiri sui se uelare presumat, in potestate uiri eius erit, aut in hoc permaneat, aut non.

5. Si qua mulier mortem uiri sui cum aliis hominibus consiliauit, et ipse uir ipsius hominem se defendendo occiderit, et hoc probare potest, ille uir potest ipsam uxorem dimittere, et si uoluerit, aliam  accipiat. [Ipsa autem insidiatrix, penitentia subacta, absque spe coniugii maneat.]

6. Si quis ingenuus homo ancillam uxorem acceperit pro ingenua, si ipsa femina postea fuerit inseruita, [si eam a seruitute redimere potest, faciat]; si redimi non potest, si ita uoluerit, liceat ei aliam accipere. Similiter et mulier ingenua, si seruum accipiat pro ingenuo, et postea pro qualicumque causa inseruitus fuerit, nisi pro inopia fame cogente se uendiderit, et ipsa hoc consenserit, et de precio uiri sui a fame liberata fuerit, si uoluerit potest eum dimittere, et si se continere non potest, alium ducere. Similiter et de muliere, si se uendiderit, et uir eius ita consenserit, taliter potest stare, si se separauerint.  Penitentia tamen amborum necessaria est. Nam qui de pretio paris sui de tali necessitate liberatus fuerit, in tali coniugio debent permanere, et non separari.

7. Si seruus suam ancillam concubinam habuerit, si ita placet, potest illa dimissa comparem suam, ancillam domini sui, accipere; sed melius est suam ancillam tenere.

8. Si quis seruus, libertate a domino suo accepta, postea cum ancilla eius adulterium perpetrauerit, si dominus eius uult, uelit nolit ipsam ad uxorem habebit. Quod si ipsam dimiserit et aliam duxerit, cogatur omnino, ut posteriorem dimittat, et ipsam cum qua prius adulterium fecit, recipiat, aut illa uiuente nullam aliam habeat.

 9. Si quis necessitate ineuitabili cogente in alium ducatum seu prouinciam fugerit, aut seniorem suum, cui fidem mentiri non poterit, secutus fuerit; et uxor eius, cum ualet et potest, amore parentum aut rebus suis, eum sequi noluerit, ipsa omni tempore, quamdiu uir eius, quem secuta non fuit, uiuet, semper innupta permaneat. Nam ille uir eius, qui necessitate cogente in alium locum fugit, [si nunquam in suam patriam se reuersurum sperat], si se abstinere non  potest, aliam uxorem cum penitentia potest accipere.

10. Si filius cum nouerca sua, uxore patris sui, dormierit, nec ille nec illa possunt ad coniugium peruenire. Sed ille uir, si uult, potest aliam uxorem habere; sed melius est abstinere.

11. Si quis cum filiastra sua dormierit, simili sententia stare potest; et cum sorore uxoris sue simili modo stare potest.

12. Qui dormierit cum duobus sororibus, et una ex illis antea uxor fuerit, nullam ex illis habeat; nec illa adultera soror, nec ille uir qui cum illa adulterauit, alios umquam accipiant.

13. Qui scit uxorem suam ancillam esse, et accepit eam uoluntarie, semper postea permaneat  cum ea.

14. Ut ab episcopis ambulantibus per patrias ordinatio presbiterorum non fiat. Si autem boni sunt illi presbiteri, iterum consecrentur.

15. Presbiter degradatus, certa necessitate cogente, pro periculo mortis, si alius non adest, potest infirmum baptizare.

16. Ut arma clerici non portent.

17. Si qua mulier se reclamauerit, quod uir suus numquam cum ea mansisset, exeant inde ad crucem; et si uerum fuerit, separentur, et illa faciat quod uult.

18. Qui cum consobrina uxoris sue manet, sua careat, et nullam aliam habeat. Illa mulier quam habuit, faciat quod uult. Hoc ecclesia non recipit.

 19. Si seruus aut ancilla per uenditionis causam separati fuerint, predicandi sunt ut sic maneant, si eos reiungere non possumus.

20. Ut ille cartellarius qui cum ancilla manserit, cum eam, iuxta legem libertate a domino suo accepta, dimiserit aliam accipiens, posteriorem dimittat.

21. Qui uxorem suam dimiserit uelare, aliam non accipiat [a 1Kb] .





u. PIPPINI REGIS CAPITULARE uERNENSE DUPLEX AN. 755.

Constitutiones uernensis conuentus auxilio codicum, 1. Bibl. uaticane Palatini n. 577, sec. uIII exeuntis uel IX ineuntis, fol. 71 sqq.; 2. uaticani n. 3827, sec. XI, olim sancti Petri Bellouacensis, fol.  1, 2; 3. Regii Parisiensis inter Supplementa Latina n. 75, sec. X, recognouimus, cum Sirmondus eas ope codicis eiusdem Bellouacensis et sancti uincentii Metensis edidisset. Editio optimo quidem iure precipue codici Palatino innisa, eo precipue ab anterioribus discedit, quod et textum restitutum exhibeat, et capitulare anterius capitibus duodecim absoluat; posterius in capp. codicis Bellouacensis 13-25 et in Parisiensi  asseruatur.


INCIPIT SYNODUS uERNO PALATIO FACTA.

Sufficerant quidem priscorum patrum regule sancte  ecclesie catholice rectissime norme ad mortalium correctionem prolate, si earum sanctissima iura perseuerassent inlesa. Sed quia emergentibus causis quibusdam non congruis, temporaque inquieta superuenientes, contigit nonnulla ex hac re neglegentia faciente fuisse intermissa, ideoque gloriosissimus atque relegiosus inluster uir, Francorum rex Pippinus, uniuersos pene Galliarum episcopos adgregari fecit ad concilium uernus palatio publico, recuperare aliquantisper cupiens instituta canonica. Et quia facultas modo non subpetit ad integrum, tamen aliqua ex parte uult esse correctum quod ecclesie Dei ualde cognoscit esse contrarium. Et si tempora serena spatiaque tranquilla diuinitus fuerint ei conlata, cupit ad plenum secundum sanctorum  canones, plenius opitulante diuina gratia, melius, perfectius, integreque inantea conseruare. Et cum ita factum fuerit, cessent, hec que necessitate cogente ex sacris canonibus remissius sunt excerpta, maneantque prefata iura canonica firmissima integra atque intemerata. Tamen interim quod melius possumus, hec inconuulsa atque inuiolata esse cupimus. Ipsarum enim rerum, que pro nostra emendatione commune sunt prolata, per distincta capitula subter tenuntur inserta. Dat. 2o. Idus Iulii, anno quarto regnante domno nostro Pippino gloriosissimo rege.

1. Capitulo. Ut episcopi debeant per singulas ciuitates esse.

2. Episcopos quos in uicem metropolitanorum constituimus,  ut ceteri episcopi ipsis in omnibus obediant secundum canonicam institutionem, interim quod secundum canonicam constitutionem hoc plenius emendamus.

3. Ut unusquisque episcoporum potestatem habeat in sua parrochia tam de clero quam de regularibus uel secularibus, ad corrigendum et emendandum secundum ordinem canonicam spiritale, ut sic uiuant, qualiter Deo placere possint.

4. Ut bis in anno synodus fiat. Prima synodus mense primo, quod est Martias Kalendas, ubi domno rex iusserit, eius presentia. Secunda synodus Kalendas Octubris, aut ad Sessionis uel aliubi ubi ad Martias Kalendas inter ipsos episcopos conuenit. Et illi episcopi ibidem conueniant, quos modo uicem metropolitanorum  constituimus. Et alii episcopi uel abbates seu presbiteri, quos ipsi metropolitani aput se uenire iusserint, ibidem in ipsa secunda synodo conuenire faciant.

5. Ut monasteria, tam uirorum quam puellarum, secundum ordinem regulariter uiuant. Et si hoc facere contempserint, episcopus in cuius parrochia esse uidentur hoc emendare debeat. Quod si non potuerit, hoc quem metropolitanum constituimus innotescat, et ipse hoc emendare faciat. Quod si hoc nec ipse emendare potuerit, ad synodum publicum exinde ueniant, et ibidem canonicam sententiam accipiat. Et si publicum synodum contempserit, aut honorem suum perdat, aut excommunecetur ab omnibus episcopis,  et talis in eius locum in ipso synodo constituatur, pro uerbo et uoluntate domno rege uel consenso seruorum Dei, qui secundum ordinem sanctam ipsam gregem regat.

6. Constituimus ut nulla abbatissa dua monasteria non presumat habere, nec extra monasterium licentiam exire, nisi hostilitate cogente. Sed domnus rex dicit, quod uellit ut quando aliquas de ipsa abbatissas ipse domnus rex ad se iusserit uenire, semel in anno et per consenso episcopi in cuius parrochia est, ut tunc ad eum aliquas ueniant, et sua iussione, si necessitas fuerit, et aliubi omnino non debeat nec per uillas [nec per alia] loca demorare, nisi tantum cum celerius potuerit ad ambulandum et ad reuertendum. Et ante non mouetur de suo monasterio  antequam suum missum ad domnum regem transmittat. Et si iusserit rex uenire, ueniat. Sin autem, in monasterio permaneat, interim quod hoc plenius secundum canones emendamus. Similiter nec illas monachas extra monasterium exire non debeant. Quod si aliqua in aliquo lapsu ceciderit, infra monasterio per consilium episcopi penitentiam agat. Et si necesse est de eorum necessitate ad domnum regem uel ad synodum aliquid suggerere, eorum propositi uel missi hoc debeant facere. Et quale munera ad palatium dare uoluerint, per missos suos hoc dirigant. Et si aliqua monasteria sunt qui eorum ordine propter paupertatem adimplere non potuerint, hoc ille episcopus de ueritate preuideat, et hoc domno rege innotescat, ut in sua elymosina hoc emendare  faciat. Et si tales femine uelate ad presens ibidem congregate inueniuntur qui regulariter uiuere non uellent, nec ad hoc digne sunt ut cum illas alias habitent, episcopus uel abbatissa preuideant locum aptum, ubi separatim cum custodia in pulsaturio habitare debeant, uel operare manibus quod ipsa abbatissa eis iusserit, interim quod probatas, si digne sunt, in congregatione recipiantur.

7. Ut publicum baptisterium in ulla parrechia esse non debeat, nisi ibi ubi episcopus constituerit cuius parrochia est. Nisi tantum si necessitas euenerit pro infirmitate, aut pro necessitate, illi presbyteri, quos episcopus in ipsa parrochia constituerit, in qualecumque loco euenerit, licentiam habeant baptizandi, ut omnino sine baptismo non moriantur.

 8. De presbyteris. Ut omnes presbyteri qui in parrochia sunt, sub potestate episcopi esse debeant de eorum ordine, et nullo presbiter non presumat in illa parrochia nec baptizare, nec missas celebrare sine iussione episcopi in cuius parrochia est. Et omnes presbiteri ad concilium episcopi conueniant. Et si hoc quod superius conprehensum est facere contempserint, secundum canonicam institutionem iudicentur, tam ipsi quam defensores eorum.

9. De modis excommonicationis, tam de clericis quam laicis. Si quis presbyter ab episcopo suo degradatus fuerit, et ipse per contemptum postea aliquid de suo officio sine commeatu facere presumpserit, et postea ab episcopo correptus et excommunicatus  fuerit, qui cum ipso communicauerit scienter, sciat se esse excommunicatum. Similiter quicumque clericus uel laicus aut femina, incestum comiserit, et ab episcopo suo correptus se emendare noluerit, et ab ipso excommunicatus fuerit, qui cum ipso communicat similiter excommunicetur. Et ut sciatis, qualis sit modus istius excommunicationis, in ecclesia non debet intrare, nec cum nullo christiano cybum uel potum sumere; nec eius munera accipere debet, uel osculum porrigere, nec in oratione iungere, nec salutare, antequam ab episcopo suo sit reconciliatus. Quod si aliquis se reclamauerit quod iniuste sit excommunicatus, licentiam habeat ad metropolitanum episcopum uenire, et ibidem secundum canonicam institutionem deiudicetur; et interim suam excommunicationem  custodiat. Quod si aliquis ista omnia contempserit, et episcopus hoc minime emendare potuerit, regis iudicio exilio condamnetur.

10. Ut monachi qui ueraciter regulariter uiuunt, ad Romam uel aliubi uagandi non permittantur, nisi obedientiam abbatis sui exerceant. Et si talis causa euenerit, quod absit, quod ille abbas remissus uel neglegens inueniatur aut in manus laicorum ipsum monasterium ueniat, et hoc episcopus emendare non poterit, et aliqui tales monachi ibidem fuerint qui propter Deum de ipso monasterium in alterum migrare uellent propter eorum animas saluandas, hoc per consensum episcopi sui licentiam habeant, qualiter eorum animas possint saluare.

11. De illis hominibus qui se dicunt propter Deum  quod se tunsorassint, et modo res eorum uel pecunia habent, et nec sub manu episcopi sunt, nec in monasterium regulare uiuunt, placuit ut in monasterio sint sub ordine regulari, aut sub manu episcopi sub ordine canonica. Et si aliter fecerint, et correcti ab episcopo suo se emendare noluerint, excommunicentur. Et de ancillis Dei uelatis eadem forma seruetur.

12. In canone Calcidonense capitulo 20. De non suscipiendis alterius ecclesie clericos et de susceptoribus eorum absque litteris commendaticiis. Clericos in ecclesia militantes, sicut iam constitutum est, non licere in alterius ciuitatis ecclesia uel in potestate laicorum militari, sed ibidem permanere in qua principium ministrare meruit; extra eos qui,  amissa patria, ad aliam ecclesiam pro necessitate uenerunt. Qui uero episcoporum aut laicorum post hoc alteri ecclesie clericum susciperit, nisi ad excusandum rationabiliter, placuit a communione suspendi, et eum qui suscipit, et qui susceptus est, quousque clericum qui translatus est, fecerit, ad suam reuerti ecclesiam.


Codd. 2 et 3 ita prosequuntur:

13. De episcopis uacantibus, qui parrochias non habent, nec scimus ordinationem eorum qualiter fuit, placuit iuxta instituta sanctorum patrum, ut in alterius parrochia ministrare nec ulla ordinatione facere debeant non sine iussione episcopi cuius parrochia est. Et si hoc facere presumpserit, ab officio  suspendatur interim quod ad synodo exinde uenerit, et ibidem secundum canonicam institutionem accipiat sententiam; nisi tantum pro itineris causa. Et si ullus clericus aut laicus talem episcopum defensauerit uel presbyterum sine commeatu episcopi cuius parrochia est, excommunicetur usque ad emendationem.

14. De die dominico quia persuasum est populis, de die dominico agi cum caballis sicut bobus et ueiculis itinera non debere, neque ullam rem ad uictum preparare, uel ad nitorem domus uel hominis pertinentem ullatenus exercere, que res ad iudaicam superstitionem magis quam ad christianam obseruationem pertinere probatur, id statuimus, ut die dominico quod antea fieri licuit, liceat. De opera tamen  rurale, arata, aut uinea sectionem, excussionem, exartum, uel sepe censuimus abstinenda, quo facilius ad ecclesiam uenientes orationis gratia uacent. Quod si inuentus fuerit quis in operibus suprascriptis que interdicta sunt exercere, qualiter emendare debeat, non in laicorum districtione sed in sacerdotibus castigatione consistat.

15. Ut omnes homines laici publicas nuptias faciant, tam nobiles quam ignobiles.

16. Ex canone Calcidonense cap. 3. ut clerici conductores non sint, hoc est, ut non habeant actionis secularis, nisi pro causas ecclesiarum orphanorum uel uiduarum, ordinante episcopo suo [uel abbate].

17. Ex canone Calcidonense cap. 25. ut post mortem episcopi non liceat episcopatum esse sine pastore  super menses tres; nisi talis necessitas grandis euenerit, ut hoc nullo modo fieri non possit. Precipue proximum synodum, cum euenerit, episcopus ordinetur.

18. Ut nullus clericus ad iudicia laicorum publica non conueniat sine iussione episcopi sui uel abbatis, iuxta canonis Cartaginensis, capitulo 8. ut ibi scriptum est: »Qui relicto ecclesiastico iudicio publicis iudiciis se purgare uoluerit, etiamsi pro illo prolata fuerit sententia, locum suum amittat. Hoc in criminali iudicio. In ciuili uero perdat quod euicit, si locum suum obtinere uoluerit. Cui enim ad eligendos iudices undique ecclesie patet auctoritas, ipse se indignum fraterno consortio iudicat qui de uniuersa  ecclesia male sentiendo, de seculari iudicio poscit auxilium, cum priuatorum christianorum causas apostolus ad ecclesiam differre atque ibidem terminare precipiat.« Et maxime, ne in talibus causis inquietudine domno rege faciat.

19. De inmunitatibus, ut omnes inmunitates per uniuersas ecclesias conseruate sint.

20. In alio synodo nobis perdonastis, ut illa monasteria ubi regulariter monachi aut monachas uixerant, ut hoc quod eis de illas res demittebatis unde uiuere potuissent, ut exinde, si regalis erat, ad domnum regem fecisset rationis abbas uel abbatissas: et si episcopalis, ad illum episcopum. Similiter et de illos uicos.

21. Ut illos presbyteratus qui ad illum episcopatum  legibus obtingunt, ut illi episcopi ipsos deberent habere, sicut antea in alio synodo dixistis.

22. De peregrinis qui propter Deum uadunt, ut ipsis teloneos non tollant; et de alios teloneos sicut uos perdonastis, ita fiat, ut ubi legitimo donati non fuerint, transeant.

23. Ut comites uel iudices ad eorum placitus primitus uiduarum, orphanorum, uel ecclesiarum causas audiant uel definiant in eleemosyna domno rege, et postea alias causas per iustitia rationabiliter iudicentur.

24. Ut per pecunias nullus ad gradum ecclesiasticum uel ad honorem accedere non debeat, quia heresis simoniaca esse uidetur.

25. Ut nullus episcopus nec abbas, nec laicus,  propter iustitias faciendum sportolo contradicto non accipiat; quia ubi ipsa dona intercurrunt, iustitia euacuatur.





uI. PIPPINI REGIS CAPITULARE COMPENDIENSE AN. 757.

Capitula hec in codice, 1. regio Parisiensi inter Suppl. Latina n. 75 signato proxime post capitula uermeriensia habentur, unde et capita eius aliquot a Reginone inter uermeriensia recensentur. Exstant et, 2. in codice regio Monacensi olim Augustano. Annum Sirmondus, primus ex codice Metensi editor, ex Einhardi Annalibus assignauit.


INCIPIT DECRETUM QUOD FACTUM FUIT AD COMPENDIUM PALATIUM PUBLICUM.

[a 1Kb] 1. Si in quarta progenie reperti fuerint coniuncti,  non separamus.

2. In tercia uero si reperti fuerint, separentur.

3. Et eos qui unus in quarta, alius in tercia sibi pertinent, et coniuncti inueniuntur, separamus.

4. Si duo in tercio loco sibi pertinent, siue uir, siue femina, aut unus in tercio et alter in quarto; uno mortuo, non licet alterum accipere uxorem eius. Et si inuenti fuerint, separentur. Una lex est de uiris et de feminis.

5. Mulier si sine commeatu uiri sui uelum in caput miserit, si uiro placuerit, recipiat eam iterum ad coniugium.

6. Et si quis Francam filiastram suam contra uoluntatem ipsius et matris et parentum dederit uiro  ingenuo, aut seruo uel ecclesiastico, et illa noluerit habere ipsum, et reliquerit eum, potestatem habent parentes ipsius dare ei alium maritum. Et si ipsa alium habet, quem postea accepit, non separentur.

7. Si Francus homo acceperit mulierem, et sperat quod ingenua sit, et postea inuenit quod non est ingenua, dimittat eam si uult, et accipiat aliam. Similiter et femina ingenua.

8. Si femina ingenua accepit seruum, et sciebat tunc quod seruus erat, habeat interim quod uiuit. Una lex est de uiris et feminis.

9. Homo Francus accepit beneficium de seniore  suo, et duxit secum suum uassallum, et postea fuit ibi mortuus ipse senior, et dimisit ibi ipsum uassallum; et post hoc accepit alius homo ipsum beneficium, et pro hoc ut melius potuisset habere illum uassallum, dedit ei mulierem de ipso beneficio, et habuit ipsam aliquo tempore; et dimissa illa, reuersus est ad parentes senioris sui mortui, et accepit ibi uxorem, et modo habet eam. Diffinitum est, quod illam quam postea accepit, ipsam habeat.

10. Si quis, uxore accepta, inuenit eam a fratre suo contaminatam, ipsam dimittens accepit aliam, ipsamque contaminatam inuenit, uxor illius legittima est, propterea quia nec ipse uirgo fuit illo tempore. Quod si tertiam postea acceperit, reuertat ad medianam; et ipsa posterior potestatem habeat alio uiro  se coniungere.

11. Si quis homo habet mulierem legittimam, et frater eius adulterauit cum ea, ille frater uel illa femina qui adulterium perpetrauerunt, interim quo uiuunt numquam habeant coniugium. Ille cuius uxor fuit, si uult, potestatem habet accipere aliam.

12. Si quis baptizatus est a presbytero non baptizato, et sancta Trinitas in ipso baptismo inuocata fuerit, baptizatus est, sicut Sergius papa dixit. Impositione tamen manuum episcopi indiget: [Georgius episcopus Romanus et Iohannes sacellarius sic senserunt.]

13. Si pater sponsam filii sui oppresserit, et postea filius ipsam acceperit, pater eius postea non habeat  uxorem, et ipsa femina non habeat uirum, quia non dixit quod pater eius cum ipsa mansisset; filius uero eius qui nesciens fecit, accipiat mulierem legittimam.

14. In qualicumque modo mulier uelum sanctum acceperit sponte, in eo permaneat, nec dimittat. Consenserunt Georgius episcopus Romanus, Iohannes sacellarius.

15. Si quis filiastrum aut filiastram ante episcopum ad confirmationem tenuerit, separetur ab uxore sua, et alteram non accipiat. Similiter et femina alterum non accipiat. [Georgius consensit.]

16. Si quis uir mulierem suam dimiserit, et dederit commeatum pro religionis causa infra monasterium  Deo seruire, aut foras monasterium dederit licentiam uelare, sicut diximus, propter Deum, uir illius accipiat mulierem legittimam. Similiter et mulier faciat. Georgius consensit.

17. Si quis cum matre et filia in adulterio mansit, nesciente matre quod cum filia sua mansisset, similiter et filia nesciuit quod cum matre sua esset, postea ille uir si acceperit mulierem, dimittat, usque in diem mortis sue non habeat uxorem, et illa mulier quam reliquerit, accipiat uirum; et illa mater et filia, cum quibus in adulterio mansit, ambabus nescientibus quod cum matre et filia mansisset, habeant uiros. Nam si in notitiam illarum uenerit hoc scelus, dimittant  maritos, et agant penitentiam, et illorum mariti posteriores accipiant mulieres.

18. Similiter et de duabus sororibus, qui cum una in adulterio mansit, et alteram in publico accepit, non habeat mulierem usque in diem mortis. Et ille due sorores, si nescierunt, habeant maritos. Et si in notitiam eis uenit, superiorem formam seruent.

19. Si uir leprosus mulierem habeat sanam, si uult ei donare commeatum ut accipiat uirum, ipsa femina, si uult, accipiat. Similiter et uir.

20. Si quis uir accepit mulierem, et habuit ipsam aliquo tempore, et ipsa femina dicit quod non mansisset cum ea, et ille uir dicit quod sic fecit, in ueritate uiri consistat, quia caput est mulieris. De muliere  que dicit, quod uir suus ei commercium maritale non reddidit, Georgius consensit.

21. Si qui propter faidam fugiunt in aliam patriam, et dimittunt uxores suas, nec illi uiri nec ille femine accipiant coniugium. [Georgius consensit.]

22. De incestis. Si homo incestum commiserit de matre sua, aut cum matrina sua de fonte et confirmatione sua, aut cum matre et filia, aut cum duabus sororibus, aut cum fratris uel sororis filia, aut nepta, aut cum consobrina uel subrina, aut cum amita uel matertera, de his criminibus pecuniam suam perdat, si habet. Et si se emendare noluerit, nullus cum recipiat, nec cibum ei donet. Et si fecerit, 60 solidos domno regi componat, usque dum se ipse  homo correxerit. Et si pecuniam non habet, si liber est, mittatur in carcerem usque ad satisfactionem. Si seruus aut libertus est, uapuletur plagis multis. Et si dominus suus permiserit amplius in tale scelus cadere, ipse dominus regi 60 solidos componat.

23. De ecclesiasticis uero, si bona persona fuerit, perdat honorem suum. Minores uero uapulentur, et in carcerem mittantur.

24. De presbyteris et clericis sic ordinamus, ut archidiaconus episcopi eos ad sinodum commoneat una cum comite. Et si quis contempserit, comes eum distringere faciat, et ipse presbyter aut defensor suus 40 solidos componat, et ad sinodum ueniat. Et episcopus ipsum presbyterum aut clericum iuxta canonicam  auctoritatem diiudicari faciat; solidos uero 40 componat. Et si aliquis per uiolentiam presbyterum, aut clericum, aut incestuosum contradixerit, tunc comes ipsam personam per fideiussores positum ante regem uenire faciat una cum misso episcopi; et et domnus rex distringat, ut ceteri emendentur.





uII. CONuENTUS ATTINIACENSIS AN. 765.

In codice bibl. uaticane Palatino, n. 577 sec. uIII exeuntis, fol. 6, nomina tantum episcoporum abbatumque exstant, qui conuentui magno a Pippino Attiniaci  habito interfuerant. Eddiderat ea ex schedis Holstenii Labbeus Concil. t. uI, p. 1702; nos ex codice unico iterum descripta sistimus.

Nomina episcoporum seu abbatum qui aput uillam publicam Attiniacum pro causa relegionis ac salute animarum congregati, synodali conuentu inter cetera salubriter sapienterque definita, hoc quoque commoni cunctorum decreto statuerunt, ut unusquisque illorum quorum nomina [a 1Kb] in hoc indiculo subter scripta reperiuntur, quando quislibet de hoc seculo migrauerit, centum psalteria et presbiteri eius speciales misas centum cantent. Ipse autem episcopus per se 30 misas impleat; nisi infirmitate aut aliquo inpedimento prohibeatur. Tunc roget alterum episcopum pro se cantare; abbates uero qui non sunt  episcopi, rogent episcopos ut uice illorum ipsas 30 misas expleant, et presbiteri eorum centum misas et monachi centum psalteria psallere meminerunt. Hrodegangus episcopus ciuitas Mettis. Eddo episcopus ciuitas Stradburgo. Lullo episcopus ciuitas Maguntiaci. Lupus episcopus ciuitas Senonis. Baldeberhtus episcopus ciuitas Basele. Uulframnus episcopus ciuitas Meldis. Remedius uocatus episcopus ciuitas Rodoma. Maurinus episcopus ciuitas Eboracas [b 1Kb] . Genbaudus episcopus ciuitas Laudumo [c 1Kb] . Hildigangus episcopus ciuitas Suaseonis [d 1Kb] . Athalfridus episcopus ciuitas Nouionis [e 1Kb] . Megingozus episcopus ciuitas Wirziaburgo. Williharius episcopus de monasterio sancti Maurici. Folcricus episcopus ciuitas Tungris. Theodulfus episcopus de monasterio Laubicis.  Hiddo episcopus ciuitas Agustoduno. Yppolitus episcopus de monasterio Eogendi. Iacob episcopus de monasterio Gamundias. Gaucilenus episcopus ciuitas Celmanis [f 1Kb] . Iohannes episcopus ciuitas Constantia. Willibaldus episcopus de monasterio Achistadi [g 1Kb] . Madalfeus episcopus ciuitas Wirdunis. Harifeus episcopus ciuitas Bisentionis. Leodeningus episcopus ciuitas Baiogas [h 1Kb] . Eusebius episcopus ciuitas Toronis. Tello episcopus ciuitas Geradiddo. Mauriolus episcopus ciuitas Andecauis. + Fulradus abbas de monasterio sancti Dionisio. Lantfridus abbas de sancto Germano. Iohannis abbas de sancto Flodoaldo. Druhtgangus abbas de Gemedico. Withlecus abbas de Funtanellas. Witmarus abbas de Centula. Leodharius abbas de Corbeia. Manase abbas  de Flauiniaco. Asinarius abbas de Noualicio. Waldo abbas de sancto Iohanne. Fabigaudus abbas de Busbrunno. Godobertus abbas de Rasbacis. Athalbertus abbas de Fabarias. Widradus abbas de sancta Columba. Ebarsindus abbas de Aldaha. Geraus abbas de Niuiella. Ragingarius abbas de Utico.





uIII. PIPPINI REGIS CAPITULARE INCERTI ANNI.

Capitula hec a Petro Pitheo ex codice sancti uincentii Metensis, ut uidetur, primum uulgata, indeque  a Goldasto, Lindenbrogio, Sirmondo et Baluzio repetita, ope codicis, 1. regii Parisiensis inter Supplementa Latina n. 75, sec. X, recognouimus. 2. Capitibus 4-7 lectiones eiusdem codicis in capitulis synodo uernensi perperam adiectis subiecimus. Tempus et locus constitutionis promulgate cum lateant, Goldastus et Baluzius, loco quo codex Pitheanus inuentus est et Annalium Metensium ad an. 756 sententia quadam ducti, Metensem urbem et annum, alter 755, alter 756, assignauerunt; Sirmondus anno 753 ascripsit. Sed cum ne de conuentu quidem aliquo Metis habito constet, res plane in incerto manet. Fortasse in conuentu Attiniacensi capitula edita fuerunt.


INCIPIUNT CAPITULA DE ALIA SINODO SUB IPSO DOMNO REGE PIPPINO FACTA.

Capitulo primo. De incestis. Si homo incestum commiserit de istis causis, de Deo sacrata, aut commatre  sua, aut cum matrina spiritali de fonte et confirmatione episcopi, aut cum matre et filia, aut duabus sororibus, aut cum fratris filia, aut sororis filia, aut nepta, aut cum consobrina aut subrina, aut cum amita uel matertera, de his criminibus pecuniam suam perdat, si habet; et si emendare se noluerit, nullus eum recipiat, nec cibum ei donet. Et si [hoc] fecerit, 60 solidos domno regi componat, usque dum se ipse homo correxerit. Et si pecuniam non habet, si liber est, mittatur in carcerem usque ad satisfactionem. Si seruus aut libertus est, uapuletur plagis multis. Et si dominus suus permiserit eum [amplius] in tale scelus cadere, [ipsos] 60 solidos domno regi componat.

2. De ecclesiasticis uero qui supradicta facinora  commiserint, si bona persona fuerit, perdat honorem suum; minores uero uapulentur, aut in carcerem recludantur.

3. De presbyteris et clericis sic ordinamus, ut archidiaconus episcopi eos ad synodum commoneat una cum comite. Et si quis contempserit, comes eum distringere faciat, ut ipse presbyter aut defensor suus 60 solidos componat, et ad synodum eat. Et episcopus ipsum presbyterum uel clericum iuxta canonicam auctoritatem diiudicari faciat. Solidi [uero] 60 de ipsa causa in sacellum regis ueniant. Et si aliquis per uiolentiam presbyterum aut clericum aut incestuosum contradixerit, tunc comes ipsam personam per fideiussores positam ante regem faciat una cum misso episcopi uenire; et domnus  rex distringat, ut ceteri emendentur [a 2Kb] .

4. De theloneis uero sic ordinamus, ut nullus de uictualia aut carralia, quod absque negotio est, theloneum prehendat. De saumis similiter, ubicumque uadunt, et peregrinos similiter constituimus qui propter Deum ad Romam uel alicubi uadunt,  ut ipsos per nullam occasionem ad pontes et ad exclusas aut nauigio non teneatis, nec propter schirpam [b 1Kb] suam nullo peregrino calumpniam faciatis, nec ullum theloneum eis tollatis. Et si aliquis hoc fecerit, qualiscumque homo hoc comprobauerit, de 60 solidis triginta illi concedimus, et illi alii in sacellum regis ueniant.

5. De moneta constituimus, ut amplius non habeat in libra pensante nisi 22 solidos, et de ipsis 22 solidis monetarius accipiat solidum 1, et illos alios domino cuius sunt reddat.

6. Ut emunitates conseruate sint.

7. De iusticia facienda, ut omnes iusticiam faciant, tam publici quam ecclesiastici. Et si aliquis homo ad palacium uenerit pro causa sua, et antea  ad illum comitem non innotuerit in mallo ante rachemburgis, aut si causa sua ante comitem in mallo fuit ante rachemburgis, et hoc sustinere noluerit quod ipsi ei legitime iudicauerint; si pro ipsis causis ad palacium uenerit, uapuletur. Et si maior persona fuerit, in regis arbitrio erit. Et si reclamauerit quod legem ei non iudicassent, tunc licenciam habeat ad palacium uenire pro ipsa causa. Et si ipsis conuincere potuerit quod legem ei non iudicassent, secundum legem contra ipsum emendare faciat. Et si comes uel rachemburgii eum conuincere potuerint quod legem ei iudicassent, et ipse hoc recipere noluerit, hoc contra ipsos emendare faciat. Similiter de ecclesiasticis, si ad palacium uenerint de eorum causa se reclamare super eorum seniore, uapulentur,  nisi senior suus pro sua causa transmiserit.



ENCYCLICA DE LETANIIS FACIENDIS.

Litteras ex codice bibl. uindobonensis catal. Theologie n. 259 membr. sec. IX inter epistolas sancti Bonifacii publici iuris factas, Goldastus anno 764 ascripsit, Baluzius seruauit, et licet nullum euidens in eis eius anni indicium exstet, circa id tempus tamen promulgatas esse facile credas, cum anni 764 hiems durissima et Waifarii irruptiones in regnum Francorum precipue an. 761 recte tribulationes dici potuerint. Hieme peracta famem secutam esse, ex annalibus Moissiacensibus qui eam an. 762 assignant, discimus; igitur constitutionem ad annum fortasse sequentem referendam esse coniicere liceat. Textum ad fidem codicis uindobonensis restituimus.

Pippinus gratia Dei rex Francorum uir inluster, domino sancto patri Lullo [c 1Kb] episcopo. Cognitum  scimus sanctitati uestre, qualem pietatem et misericordiam Deus fecit presenti anno in terra ista. Dedit tribulationem pro delictis nostris, post tribulationem autem magnam atque mirabilem consolationem siue habundantiam fructus terre, que modo habemus. Et ab hoc atque pro alias causas nostras  opus est nobis illi gratias agere, quia dignatus est seruis suis consolare per eius misericordiam. Sic nobis uidetur, ut absque ieiunio indicto unusquisque episcopus in sua parrochia letanias faciat, non cum ieiunio, nisi tantum in laude Dei, qui talem nobis habundantiam dedit; et faciat unusquisque homo sua elimosina, et pauperes pascat. Et sic preuidere faciatis et ordinare de uerbo nostro, ut unusquisque homo, aut uellet aut nollet, suam decimam donet. ualete in Christo.





IX. PIPPINI REGIS CAPITULARE AQUITANICUM AN. 768.

Prodit hic prima uice ex codice uossiano sec. IX, fol. 128. Ascribendum illud duxi ultimo Pippini anno. Ratione enim habita capitum 1, 3, 9, 10, 12,  que ad Aquitaniam precipue spectare uidentur, et capitularis Caroli Magni, unde capita Pippini 1-7, 9, 12, apud Aquitanos uim legis obtinuisse constat, constitutionem istam nonnisi Waifario interfecto, cum Aquitania penitus subacta uideretur, promulgatam fuisse, persuasum habeo.


INCIPIUNT CAPITULA QUAS BONE MEMORIAE GENITOR PIPINUS SINODALITER, ET NOS AB HOMINIBUS CONSERuARE uOLUMUS.

1. Ut illas eclesias Dei qui deserti sunt, restaurentur tam episcopi quam abates, uel illi laici homines qui exinde benefitium habent.

2. Ut illi episcopi, abbates, abbatissas, sub ordine sancto uiuant.

3. Ut quicquid episcopi, abbates uel abbatissas, uel reliqui sacerdotes, de rebus ecclesiarum ad eorum  opus habent, quieto ordine possideant, sicut in nostra sinodo [a 1Kb] iam constitutum fuit; et si quis exinde postea aliquid abtraxit, sub integritate reddat.

4. Ut ad illos pauperes homines magis non tollant, nisi quantum legitime reddere debent.

5. Quicumque nostrum beneficium habet, bene ibi labore condirgat; et qui hoc facere non uult, dimittat ipsum beneficium, et teneant suas res proprias.

6. Quicumque in itinere pergit, aut hostiliter uel ad placitum, nulla super suum pare prendat, nisi emere aut precare potuerit, excepto herba aqua et ligna; si uero talis tempus fuerit, mansionem nullus uetet.

7. Quicumque homo super suum parem dum ad  nos fuerit aliquid abstraxerit aut exfortiauerit, secundum suam legem tripliciter conponat.

8. Si aliquis homo ante nos se reclamauerit, licenciam habeat ad nos uenire, et nullus eum per fortia deteneat.

9. De illis beneficiis unde intentio est, uolumus ut ipsi eos habeant, quibus antea dedimus.

10. Ut omnes homines eorum legis habeant, tam Romani quam et Salici, et si de alia prouincia aduenerit, secundum legem ipsius patrie uiuat.

11. Ut omnes laici et seculares qui res ecclesie tenent, precarias inde accipiant.

 12. Ut quicquid missi nostri cum illis senioribus patrie ad nostrum profectum uel sancte ecclesie melius consenserint, nullus contendere hoc presumat.


Explicit capitula Pipini condam [quondam].





X. Pippini regis placitum, quo Abaciacum uilla pagi Cenomanici et Sibriaci portio in Matriacensi Dionysianis monachis uindicatur .


Pippinus rex Francorum uir inluster. Cum nos in Dei nomine [b 1Kb] uermeria in palatio nostro una cum proceribus nostris uel fidelibus ad uniuersorum causas audiendas uel recto iudicio terminandas resideremus; ibi ueniens uenerabilis uir Fulradus abbas de basilica peculiaris patroni nostri domni Dionysii,  ubi ipse pretiosus domnus in corpore requiescit, hominem aliquem, nomine Gislemarum, interpellabat, repetens ab eo quamdam uillam sancti Dionysii, que dicitur Abaciacus, in pago Cenomanico, seu et Oximensi, etiam et illam porcionem in Sibriaco in Matriacensi, quam femina aliqua, nomine Ioba, genitrix ipsius Gislemari, per suum testamentum ad casam prefatam sancti Dionysii de ipsa uilla ante Chilpericum regem auctrix affuerat, ipsas res ipse Gislemarus malo ordine retinebat et iniuste. Ipse uero Gislemarus in presenti adstabat, unde nullatenus potuit denegare: sed in presenti recognouit quod genitrix sua Ioba ipsam uillam superius nominatam Abaciacum cum omni integritate in pago Matriacensi ad casam sancti Dionysii manu potestatiua  condonasset: unde et de presente ipsum Fulradum in causa sancti Dionysii per suum wadium de ipsis uillis supra nominatis Abaciaco et Sibriaco uisus fuit reuestisse, de omnibus scilicet, quecumque iam dicta Ioba genitrix sua ad casam sancti Dionysii condonauerat, uel in ipsis uillis tenuerat; postea per suam festucam se exinde in omnibus contra ipsum abbatem Fulradum in causa sancti Dionysii dixit esse exitum. Proinde nos una cum proceribus uel fidelibus nostris, id est Milone, Rotgario, Helmengando, Chrothardo, Charichardo, Autgario, et Wicberto comite palatii nostro, uel reliquis quamplurimis uisi fuimus iudicasse; ut quia ipse Gislemarus in presenti astabat, et nullam potuit reddere rationem; propterea iubemus ut, quia hec  causa sic acta uel perpetrata fuit, ipse Fulradus abba uel successores sui ipsas uillas superius nominatas, Abaciacum cum omni integritate et cum omnibus adiacentiis suis uel appendiciis, totum et ad integrum, rem inexquisitam; seu et Sibriacum in pago Matriacensi, id est una cum terris, domibus superpositis, accolabus, mancipiis, uineis, siluis, campis, pratis, pascuis, aquis aquarumue decursibus; uinetis uel subuinetis, farinaris, gregibus cum pastoribus utriusque generis et sexus, et quecumque Ioba per suum testamentum ad casam sancti Dionysii condonauit, uel iam ante Chilpericum regem  antecessorem nostrum, et Hugonem antecessorem ipsius Fulradi abbati auctrix affuit, inspectis ipsis testamentis contra ipsum Gislemarum habeat euindicatas atque elidigatas: et sit inter eos in postmodum ex hac re omni tempore sopita causatio.

Dat. [a 1Kb] Kal. Martias anno primo regni nostri, uermeria feliciter.





XI. Preceptum Pippini regis impetratum a Sigobaldo abbate Anisolensis cenobii .


Domnis sanctis et apostolicis ac uenerabilibus in Christo Patribus omnibus episcopis et abbatibus, comitibus, domesticis, uicariis, centenariis, uel omnibus  agentis nostris, tam presentis quam futuris, inluster uir Pippinus rex Francorum bene cupiens uester.

Comperiat caritas seu industria uestra, quia Sigobaldus abbas de monasterio Anisola, qui est in honore sancti Carilefi confessoris constructus in pago Cenomanico, in condita Labrocinse, ad nos uenit, et de sua propria potestate semetipsum, et illam congregationem sanctam, quam in regimen habet, et omnes res eorum in manu nostra plenius commendauit; et nos gratanti animo ipsum et congregationem eius in nostro mundeburdo suscepimus et retinemus: et hoc petiit, quod humanum est, ut quando ipse abbas de hac luce discesserit, uel successores eius qui post eum honus abbatie recipiunt,  ut alius abba in ipsa casa sancti Carilefi non ingrediatur, nisi quod ipsa sancta congregatio de semetipsis eligunt, ipsum habeant abbatem. Propterea litteras nostras manu nostra firmatas eidem dedimus, per quem [quas] omnino uobis rogamus atque precipimus ut neque uos, neque iuniores aut successores uestri abbatibus Ipsius loci, nec mitio potestatis illorum, nec hominibus qui per ipsos legibus sperare uidentur, inquietare uel condemnare, nec de rebus suis abstrahere nec minuere presumatis, nisi, ut diximus, liceat eis sub nostro mundeburde uel defensione plenius quieto ordine uiuere uel residere, et pro nobis Domini misericordiam attentius iugiter deprecare: et si tales cause aduersus abbates ipsius monasterii ab hoste fuerint, aut de homines suos  surrexerint, quas in pago absque suo dipendio recte et rationabiliter definitas non fuerint, eas usque ante nos omnimodis sint suspensas uel reseratas; et postea ante nos per legem et iustitiam accipiant sententiam; et ut certius credatis, manu propria subterfirmauimus, et de anulo nostro sigillauimus.

Signum Pippini regis Francorum.

Chrodingus iussus recognouit.

Data mens. April. die 25 in anno primo regnante Pippino rege. Actum ad Arestalio palatio publico.





XII. Regale preceptum Pippini sub Bonifacio de rebus ecclesie sancti Martini .



Pippinus rex Francorum. Notum sit omnibus agentibus nostris tam presentibus, quam et futuris: Principali quidem clementie cunctos decet accommodare aurem benignam, precipue quando per compendium animarum a precedentibus regibus et principibus parentibus nostris ad loca ecclesiarum probamus esse indulta, deuota debemus mente perpendere, et congrua beneficia, ut mereamur ad mercedem esse participes, non negare, sed robustissimo iure nostris oraculis confirmare. Igitur apostolicus uir et in Christo Pater Bonifacius urbis Traiectensis  episcopus regie nostre clementie suggessit, eo, quod antecessores nostri, uel parentes, Clotharius quondam rex, et Theodebertus quondam per authoritates eorum manu subscriptas, de uillis ecclesie sancti Martini quas ad presens possidebat, uel de eo quod a Deo timentibus hominibus ibidem inantea delegaretur, integra et imminuta concessissent, ut nullux iudex publicus ad causas audiendum, uel freda exigendum, nec mansiones uel paratas faciendum, nec fideiussores tollendum, nec homines ipsius ecclesie de qualibet causa distringendum, nec ulla redhibitione requirendum, ingredi ibidem non debeant; unde et ipsas preceptiones iam dictorum principum, seu et confirmationes illorum regum, eorum manibus roboratas, antedictus pontifex  Bonifacius nobis ostendit relegendas, et ipsum beneficium circa eandem ecclesiam sancti Martini, sicut a supradictis principibus fuit indultum moderno tempore asserit esse conseruatum. Sed pro firmitatis studio petiit celsitudinem nostram ut hoc denuo circa eandem supra memoratam sancti Martini ecclesiam nostra debuerit authoritas generaliter confirmare. Cuius petitionem pro reuerentia ipsius sancti loci, ut mereamur ad mercedem sociari, plenissimam uoluntatem uisi sumus prestitisse, uel in omnibus confirmare, cognoscite. Precipientes ergo iubemus, ut sicut constat ab antedictis principibus de uillis prefate ecclesie D. Martini integram immunitatem absque introitu iudicum fuisse concessum; ita ut inantea auxiliante Domino, inspecte priorum  principum auctoritates omnimodo conseruentur, et neque uos, neque iuniores successoresque uestri, uel ullus quilibet de iudiciaria potestate in uillas antedicte ecclesie, quas moderno tempore ubicunque in regno nostro noscuntur possidere uel inantea a Deum timentibus hominibus ibidem fuerint collate aut collature, tam de ingenuis quam de seruientibus, uel de qualibet natione hominum in predictis ipsius ecclesie uillis commanentibus, quod legitime ad ipsum episcopatum uel ipsam ecclesiam sancti Martini legitimo redibit initio, nec ad causas audiendum, nec freda exigendum, nec fideiussores tollendum,  nec mansiones aut paratas faciendum, nec homines ipsius ecclesie de qualibet causa distringendum, nec ulla redhibitione requirendum ingredi non presumatis, sed sicut ipsa beneficia ab iam dictis principibus ad supra nominatam ecclesiam fuerunt indulta, et usque nunc conseruata, ita et deinceps conseruentur, et qualiscunque superflua super hanc nostram authoritatem, generali confirmatione in Dei nomine perenniter maneant inconuulsa, et quicquid exinde fiscus noster poterat sperare in luminaribus ecclesie in perpetuum proficiat in augmentis, et ut hec authoritas tam presentibus quam et futuris temporibus, Deo adiutore, possit constare, subter eam manu propria decreuimus roborare.

 Signum gloriosi Pipini regis Francorum.

Wineramus recognoui.





XIII. Preceptum Pippini regis pro Morbacensi monasterio .


Pippinus rex Francorum uir illustris. Principali quidem clementie cunctorum decet accommodare aurem benignam, precipueque pro compendio animarum a precedentibus regibus antecessoribus nostris ad loca ecclesiarum probamus esse indultum, deuota debemus mente perpendere, et cuncta beneficia, ut mereamur ad mercedem esse participes, non negare; sed robustissimo iure pro nostris oraculis confirmare. Igitur [a 1Kb] Baldebertus uir uenerabilis  dono Dei abbas de monasterio uiuario-Peregrinorum, qui ponitur in pago Alsasense super fluuium Morbac, qui est constructus in honore sancti Leodegarii et sancti Petri apostoli et sancte Marie ceterorumque sanctorum, ubi ipse cum turba plurima monachorum deseruire noscitur, clementie regni nostri suggessit eo quod nostri antecessores quondam per eorum authoritates illorum manibus subscriptas de uillis ipsius sancte ecclesie, quod [quas] ad presens possidebat, tam ex muneribus principum, seu Eberhardi qui ipsum monasterium in sua elemosina fundauit, quam ex pagensium largitate, uel quod inantea a Deum timentibus hominibus ibidem delegatum fuit, integra emunitate concessissent, ut nullus iudex publicus in uillis uel rebus ipsius ecclesie sue,  nec ad causas audiendas, nec freda exigenda, nec mansiones aut paratas faciendas, nec fideiussores tollendum, nec homines ipsius ecclesie de quibuslibet causis distringendum, nec ullam retributionem requirendum, ibidem ingredere non audeat. Unde ipsam preceptionem antecessoribus nostris iam dictis [antecessorum . . . . dictorum], seu et eorum confirmationem antedictus abba Baldebertus rector de ipso monasterio nobis ostendit ad relegendum, et ipsum beneficium circa eamdem memoratam ecclesiam ipsius usque nunc asserit esse conseruatum. Sed pro firmitatis studio petiit celsitudinem nostram  ut hoc denuo circa ipsum monasterium uel ipsos monachos nostra deberet authoritas generaliter confirmare. Cuius petitionem pro reuerentia ipsius loci, ut mereamur ad mercedem sociari, plenissima uoluntate uisi fuimus prestitisse; uel in omnibus confirmasse cognoscite. Precipientes ergo iubemus ut nullus iudex publicus in res uel facultates ipsius ecclesie, nec ad causas audiendas, et freda exigenda, nec mansiones aut paratas faciendas, nec fideiussores tollendum, nec homines ipsius Ecclesie tam ingenuos quam seruos, qui super eorum terras uel initio commanere uidentur, qui ibidem aspiciunt, de [eius] quibuslibet causis distringendum, nec ullas retributiones requirendum, ibidem ingredere non debeat. Sed sicut ipsius beneficium a iam dictis antecessoribus  nostris indultum, priorum principum authoritate ad iam dictam ecclesiam usque nunc fuit conseruatum, ita et deinceps per nostram auctoritatem generaliter maneat inconuulsum. Et quidquid exinde fiscus noster poterat sperare, in ipsius domini Leodegarii et sancti Petri luminaribus uel sancte Marie, pro stabilitate regni nostri proficiat in augmentum. Et ut hec authoritas tam presentibus quam et futuris temporibus possit constare, manu nostra subter roborauimus, et annulo nostro sigillare iussimus.





XIu. Diploma Pippini regis pro nundinis sancti Dionysii .


Pippinus rex Francorum uir illuster. Omnibus ducibus,  comitibus, graffionibus, domesticis, uicariis, centenariis, uel omnes agentes tam presentibus quam et futuris, seu et omnes missus nostros de palacio ubique discurentes. Igitur cognoscat utilitas seu magnitudo uestra, quod uenerabilis uir Foleradus abba de basilica peculiaris patroni nostri sancti Dionysii, ubi ipse pretiosus domnus cum sociis suis corpore requiescere uidetur, uel ipse abba una cum turma plurima monachorum in ipso cenubio degere uidentur, uel domino militare noscuntur, missa petitione nobis suggesserunt eo quod a longo tempore anteriores reges domnus Dagobertus et Chlodouius, seu et postea Hildericus et Theudericus, et Clotarius quondam reges, etiam et Hiltbertus, et auunculus noster Grimoaldus maiorim domus, ipsique quondam  omnes telloneos infra pago Parisiaco de omnes necuciantes tam Saxones, quam Frisiones, uel alias naciones promiscuas de quasque pagos uel prouincias ad festiuitate sancti Dionysii martyris, tam in ipso marcado quam et in ipsa ciuitate Parisius de ipsa uice, seu et per uillabus, uel per agros tam ibidem quam et aliubi ad necuciandum, uel necocia plurima exercendum, et uina comparandum in portus, et per diuersa flumina qui ad ipsa festiuitate aduenerint, ut ipso telloneus in integritate de ipsa uice ad casa sancti Dionysii concessissent, uel confirmassent: unde et ipsas preceptiones uel confirmaciones  anteriorum regum nobis in presente obtulerunt relegendas. Relectas et percursas ipsas preceptiones, seu et confirmaciones, uel illo iudicio euindicato domno Hiltberto rege et auunculo nostro Grimoaldo maiorim domo, quem agentes sancti Dionysii super inlustri uiro Grimoaldo maiorim domo euindicauerunt, ipsum nobis obtulerunt ad relegendum. Et postea suggerebat ipse Folradus abba, uel monachi sancti Dionysii, et hoc dicebant ut ille telloneus de illo marcado in uillabus uel agros eorum totus absque iudicis introitum ad casa sancti Dionysii adesse debebat, et hoc dicebant quod ante nos annos quando Carlus fuit eiectus [a 1Kb] per Soanachilde cupiditate, et Gairefredo Parisius comite insidiante, per eorum consensu ad illos necuciantes uel marcadantes  per deprecationem unumquemque hominem ingenuum dinarius quatuor dare fecissent, et hoc eis malo ordine tulerunt. Et postea Gairehardus comis Parisii, uel agentes sui ipsam deprecationem quomodo ibidem inuenerunt per consuetudinem ad ipsos homines hoc exactabant, et ad unoquemque homine ingenuo de quacumque natione, qui ad illo marcado adueniebant, dinarius quatuor de eorum capite exactabant, si ingenuus esset; et si seruus erat, tunc coniurare debebat quod seruus fuisset, et ipsi homines, quando ipso sacramento iurabant, quinque dinarius pro hoc donabant. Et hoc agentes sancti Dionysii, uel Folradus abba, seu illi monachi dicebant quod per talem consuetudinem ille marcadus fuisset eminutus uel abstractus, et illi necuciantes  uel omnes naciones qui ad ipso marcado aduenire solebant, pro hac causa ipso marcado defugiebant, et ille telloneus de ipsa casa Dei erat minutus uel abstractus. Et ipse Gairehardus hoc dicebat quod alia consuetudine in ipso marcado non misisset, nisi qualiter antea per permissione Soanachilde uel iam dicto Gairefredo missa fuisset, et ibidem inuenisset, et aliter exinde agere non uolebat nisi quomodo domno rege placebat, uel quomodo a longo tempus tempora regum ibidem fuit consuetudo, uel ad ipsa Dei in integritate ipse telloneus fuit concessus uel confirmatus. Et dum hac causa sic acta uel perpetrata inuenimus, peranteriorum regum tales preceptiones uel confirmaciones nobis obtulerunt relegendas, una cum plures nostris  fidelibus: id sunt, Milone, Helmegando, Hildegario, Chrothardo, Drogone, Baugulfo, Gislehario, Leuthfredo, Raulcone, Theuderico, Maganario, Nithado, Walthario, uulfario, et Wicberto comite Palatii nostro, uisi fuimus iudicasse, uel decreuisse, seu confirmasse, et de nouo iterum concessisse, ut ab hac die nullus ex iudiciaria potestate, nec in ipso marcado,  nec per eorum agros, nec portus, nec de homines eorum, nec eorum necuciantes, nec de omnes naciones quascunque qui ad iam dicto marcado adueniunt, nec per uillas eorum, nec de nauigia, nec de portus, nec de carra, nec de saumas, nullo telloneo, nec foratico, nec rotatico, nec pontatico, nec portatico, nec salutatico, nec cispitatico, nec mutatico, nec ulla exacta, nec consuetudines, nec illos dinarios quatur, de omnes naciones qui ibidem ad ipso marcado adueniunt, quem Soanachildis et Gairefredus, ut supra memorauimus consuetudine miserunt ad ipsos necuciantes, nec infra ipso pago Parisiago, nec in ipsa ciuitate, de ipsa uice nec aliubi qui ad ipsa sancta festiuitate adueniunt, nulla exacta nec contrarietate, neque uos, neque iuniores seu successores uestri  exigere nec exactare non presumatis, nisi, ut diximus, quicquid exinde fiscus noster forsitan ad parte nostra, seu et ad omnes agentes nostros potuerat sperare, omnia et ex omnibus ipse telloneus ad ipsa casa Dei in integrum sit concessus, adque indultus, uel euindicatus, ita ut futuris temporibus per nostra auctoritate, uel anteriorum regum habeant confirmatum, uel euindicatum. Quia nos propter Deum et reuerentia prefati sancti Dionysii martyris, seu pro anime nostre remedium, uel stabilitate regni Francorum, et filiis nostris, uel posteritate eorum hoc in luminaribus ad ipsa casa sancti Dionysii, uel ad ipsos monachos, seu pauperes et peregrinos in nostra eleemosyna hoc in omnibus concessimus, uel confirmauimus, ut eis melius delectet pro stabilitate  regni nostri, uel pro cunctis leudis nostris, Domini misericordia adtencius deprecare, et ut euis et perennis temporibus ad ipsa casa Dei proficiat in augmentum. Et ut hec confirmacio nostra, inspecto ipso iudicio domno Hildeberto rege uel aliorum regum, sed et auunculo nostro Grimoaldo maiorim domo, firmior habeatur, et circa ipsa sancta casa Dei perenniter conseruetur, manu nostra subter eam decreuimus adsignare, et de anolo nostro subter sigillare.

Signum domno nostro Pippino gloriosissimo rege.

Eius iussus recognoui et subscripsi.

Datum quod fecit mensis Iulius die X octo, anno secundo regni nostri, in Dei nomine feliciter.





Xu. Pippini regis preceptum pro Taberniaci in pago Parisiaco uille confirmatione .



Pippinus rex Francorum uir inluster. Credimus nobis ad eternum Iudicem in mercede sociari, si hoc cognoscimus quod ad loca sanctorum fuisse delegatum, et per preceptionem nostram anteriorum regum manu subscripta inibi confirmatione, per nostrum  oraculum pro amore Dei et retributione sanctorum affirmamus. Ideoque uenerabilis uir Fulradus abba de basilica peculiaris patroni nostri sancti Dionysii, ubi ipse pretiosus martyr cum sociis suis in corpore quiescere uidetur, uel ipse abba cum turma plurima monachorum degere uidetur, uel Domino militare noscuntur; missa petitione nobis suggesserunt eo quod ante hos annos inluster uir Guntaldus quamdam uillam suam nuncupatam Taberniacum, sitam in pago Parisiaco, pro anime sue remedio cum omni integritate sua ad ipsam basilicam domni Dionysii delegasset uel firmasset: et postea Ioannes ad petitiones inlustris uiri Ebroini maioris domus ipsam curtem per precariam tenuit. Similiter Frodoinus et Geruntus per precariam sancti Dionysii tenuerunt, et ad  ipsam delegationem uel confirmationem seu ipsas precarias anterioris regis domni Childeberti, et precariam auunculi nostri Grimoaldi maioris domus nobis obtulerunt ad relegendum. Et quoniam per iniquam cupiditatem a malignis hominibus ipsa uilla Taberniacus de ipsa casa sancti Dionysii fuit abstracta uel imminuta: petiit ipse abba uel ipsa congregatio a celsitudine regni nostri, ut per nostram confirmationem uel deliberationem munire deberemus preceptum, quicquid casindus noster Teudbertus per nostrum beneficium ipsam uillam Taberniacum superius denominatam tenuit, hoc est una cum terris, domibus, edificiis, presidiis, mancipiis, colonis, inquilinis, accolabus, libertis, seruis tam ibidem oriundis, quam et aliunde translatis, rusticis et urbanis,  saltibus atque subuinetis, terris cultis et incultis, uineis, siluis, pratis, pascuis, aquarumue decursibus, pecoribus, peculiis, mobile et immobile, omneque genus pecudum, et uniuersum meritum cum appendiciis, adiacentiis tam infra terminos, quam extra terminos, omnesque res adquisitas, quicquid dici aut nominari potest seu et illas colonias in Acebrelido et Walion, et illam Warinnam fiscalem per quam illa mea consuetudo est trahere, quam ad ipsam uillam Teutbertus tenuit, et quicquid a longo tempore ad ipsam uillam abantea fuit adspectum uel possessum; per nostram auctoritatem uel confirmationem et pro stabilitate regni nostri in Dei nomine ad ipsa casa sancti Dionysii sepe dicta uilla  Taberniacus cum omni integritate uel soliditate sua concessa uel confirmata: et quicquid exinde ipse rector uel ipsa congregatio sancti Dionysii facere uoluerint, liberam et firmissimam in omnibus habeant potestatem faciendi: et per huius nostre auctoritatis teneat uigorem nuncupatus Fulradus abba confirmatam in iure et dominatione sua cum Dei et nostra gratia ad partem sancti Dionysii. Et ut euis ac futuris temporibus maneat inconuulsum, manu nostra subter eam decreuimus affirmare et anulo nostro sigillare.

Signum inlustris uiri domni et gloriosissimi Pippini regis.

Widmarus iussus recognouit.

Data anno tertio regni nostri, uermeria in palatio.





XuI. Preceptum Pippini regis donantis monasterio sancti Dionysii castellum ad montem sancti Michelis in pago uirdunensi .



Pippinus rex Francorum uir inluster. Summa cura et maxema sulicitudo debet esse princepum, ut ea que a sacerdotebus Christi pro opportunitate ecclesiarum Dei fuerint expostulata sollerter perspecere, et congrua uel oportuna beneficia eis non deniare, sed ea que pro Dei intuetu sunt ad effectum in Dei nomene mancepare. Igitur cognuscat omnium fidelium Dei et nostrorum, tam presentium, quam et  futurorum sagacitas, quia nos pro Dei amore et sancto Dionesie specialis patroni nostri, ubi Folleradus abbas et custos preesse dinuscitur, loco aleco in pago uereduninse, que appellatur ad Muntem Sancto Micelo arcangelo, super fluuio Marsupia , quem Fulfoaldus quondam pro sua uita nobis dedit, pro eo quod illo castello ibidem uolebat edificare ad nostros inimicos recipiendum, sicut comprobatum est, et ad Francorum iudicium propter hoc missus fuit ad caulas: sed Folleradus abbas uel ipsa congregacio sancto Dioninsio nobis deprecati sunt pro eo, et suam uitam illi perdonauemus in Dei amore, et domni Dioninsie. Propterea in nostra mercede et remedio anime domni genitoris nostri Karoli donamus ipso loco et castello ad monisterium beati  domni Dioninsie ubi enotriti sumus, cum omnebus rebus ad se pertenentibus uel respecientebus, cum mancipia utriusque sexus, et tam terris, domebus, edificiis, uineis, siluis, pratis, pascuis, aquis, aquarumue decursibus, mouilibus et immouilibus, uel quicquid dici aut nomenari potest, et cum ipsos clerico qui deseruire uidentur. Ideo per presentem preceptionem nostram ordinamus et constetuimus, ut sicut constat quod nos per iustitia et lege Francorum ipso loco et castello adquesiuimus in palatio nostro, ita nostris et futuris temporibus ipse abbas Folleradus atque successores sui, uel ipsa congregacio sancta memoratum locum habeant, teneant atque possedeant ad ipsa sancta baselica in perpetuo: et ut eis melius semper delectet pro nos uel filios  nostros, seu pro stabilitate regni nostri atque Francorum, die noctuque incessanter orare, uel Domini misericordiam deprecare; et sicut nobis promiserunt, per singulos dies nomen nostrum tam in missas quam et peculiares eorum orationibus ad sepolchrum ipsius S. Dionisie debeant recitare: et si ad hoc aut inantea eorum in alico loco oportunitatem inuenire potuerimus, eis libenti animo concedere uolumus. Et ut hec auctoretas uel preceptio nostra, quod nobis postulauerunt circa ipsa sancta casa Dei proficiat, et euis et futuris temporibus inconuulsa uel firma habeat permanere, manu propria subter firmauimus, et de anulo nostro impressione signari iussimus.

 Signum gloriosissimo domno Pippino rege. Eius iussus recognouit et suscripsit.

Datum quarto Kal. Augusti, anno quarto regni nostri, Compendio in Dei nomine feliciter. Amen.





XuII. Diploma Pippini regis pro monasterio Nantuacensi .


Pippinus rex Francorum, omnibus episcopis, comitibus, ducibus, abbatibus, domesticis, centenariis, uicariis, atque iudicibus nostris, uel omnibus missis nostris discurrentibus.

Cognoscatis quod maximum regni nostri augere credimus munimen, si beneficia. . . . opportuna locis  ecclesiarum uel sanctorum beneuola deliberatione concedamus, ac Domino protegente stabiliter durare contribuamus. Igitur nouerit solertia uestra, nos ad petitionem uenerabilis uiri Siagrii abbatis monasterii Nantoaci, quod est constructum in honore beate Dei genitricis Marie, et sancti Petri apostoli, uel ceterorum sanctorum, tale pro eterna retributione beneficium censuimus indulsisse, ut uillas monasterii ipsius, quas moderno tempore aut nostro uel cuiuslibet munere habere uidetur, uel quas deinceps in iure ipsius monasterii sancti loci uoluerit diuina pietas amplificare, nullus iudex publicus ad causas audiendas undique, aut freda exigenda, quoquomodo presumat ingredi: sed hoc ipse abbas aut monachi successoresque eorum propter nomen Domini agant sub dominatione  nostra. Studentes ergo ut neque uos, neque minores aut successores nostri, neque ulla publica iudiciaria potestas quoquo honore in uillas ubicumque in regno nostro, Deo propitio, ad ipsius monasterii. . . . . uere autem regia siue priuatorum largitate collata, uel inantea collatura, ad audiendas altercaciones ingredi, aut freda de qualibet causa exigere, nec mansiones aut fideiussores tollere non presumatis, nec ipsos pro hoc inquietare nec condemnare; quia ibidem ex legitima uocatione deseruiunt; aut de aliis deseruientibus qui ad ipsum monasterium cum legitimo ordine seruire uidentur, infra agros uel terminationes, aut fines seu super terras predicti monasterii, que ibidem legitimo ordine pertinent, fiscus non defreda, aut undecumque  poterat sperare, ex nostra indulgentia, pro futura salute, in luminariis ipsius monasterii ad ipsa loca sanctorum per manus nostra authoritate in perpetuum perficiat [proficiat]; eaque nos propter nomen Domini, et nostre anime salutem, seu nostre subsequentis progeniei, plena donatione indulsimus. Nec  regalis sublimitas, nec iudicum seua cupiditas refragare conetur. Ut autem presens authoritas tam presentibus quam futuris  inuiolata Deo propitio permanere ualeat, manus nostre subscriptionibus infra roborari decreuimus.

Signum Pipini gloriosissimi regis

In Dei nomine scripsit Badillo mense Augusto decima die in anno sexto regni. Actum Attiniaco palatio publice.





XuIII. Pippini [a 2Kb] placitum de teloneis omnibus in mercato sancti Dionysii ad ipsum monasterium euindicatis, aduersus Gerardum comitem Parisiensem .


Pippinus rex Francorum uir inluster. uenientes  agentes sancti Dionisio et Follerado abbate Aderulfus et Rodegarius Compendio palacio sub die decimo Kalendas Nouembris, anno octauo regni nostri, ubi nos ad uniuersorum causas audiendas, et recta iudicia determinandum resederemus, ubi uisi sunt interpellasse Gerardum comitem, eo quod malo ordine recontendebat et retinebat teloneo infra Parisiis ex nauibus, et pontis uolutaticos ac rotaticos, quem ab ipsa die missa sancto Dionisio semper ab antiquo accipiebant agentes sancti domni Dionisio. Unde predictus Gerardus comes dedit in responsis, quod ipsum teloneum aliter non contendebat, nisi quomodo antecessores illius, qui comites fuerant ante illum, id ipsum ad suam partem retinebat. Supradicti autem agentes sancti Dionysii ita contra eum intendebant  et ostendebant preceptum Dagoberti regis, qualiter ipsum mercatum stabilisset in ipso pago, et postea ipsum cum omnes teloneos ad partem sancti Dionisii delegasset ac firmasset. Et ipso domnus rex Pippinus adfirmabat, quod semper a sua infantia ipsos teloneos partibus sancti Dionisii habere et colligere uidisset. Sed Gerardus comes hoc nullo modo consentiebat, et tunc talem placitum statuerunt, ut iterum simul ad noctes legitimas concurrerent in eodem palatio, et ante iam dictum domnum Pippinum ipsam intentionem deffinire debuissent, sicut lex edicebat. Denique uenientes iam dicti missi et aduocati sancti Dionisii, Adrulfus et Rotgarius, ad condictum placitum quarto Kalendas Nouembris, tales testes  ibi presentauerunt, qui ipsos teloneos in Parisius acceperunt cum omni eorum integritate ad partem sancti Dionisii. Tunc illis iudicatum fuit a Widone, Raulcone, Milone, Helmengaudo, Rothardo, Gislehario uel reliquis quamplures, seu et Wicberto comite palatii nostro, ut pars sancti Dionisii, uel supradicti  aduocati hoc comprobare debuissent: quod et de presente uisi sunt fecisse. Predictus namque Gerardus comes ita dedit in responsis, quod aliter non uolebat facere, nisi quomodo lex erat et domno rege placebat ac suis fidelibus qui ibi residebant. Unde et ipse Gerardus ex predictos teloneos se exitum dixit coram eis. Quapropter tunc illis oportunum fuit et necessarium, talem notitiam ex hoc facto accipere debuissent, ut ab hodierno tempore et die pars sancti Dionisii uel agentes ipsius de ipsos teloneos securi et quieti residere ualerent, ut sit inter ipsos in postmodum omni tempore quieta et subita causatio.

Signum + gloriosissimo domno Pippino rege.

Eius iussus recognouit et subscripsit.

Datum tertio Kalendas Nouembris, anno suprascripto  in Dei nomine feliciter.





XIX. Diploma Pippini regis Francorum, quo monasterii Honaugiensis possessiones confirmat. Datum die 15 Decembris 759.


Pippinus rex Francorum, uir inluster. Omnibus episcopis, abbatibus, ducibus, comitibus, domesticis, uicariis, centenariis, omnibus missis nostris discurrentibus tam presentibus quam et futuris. Cognoscatis quod maximum regni nostri augere credimus munimentum, si beneficia oportuna locis ecclesiarum beniuola deliberatione concedimus, ac Domino protegente stabiliter perdurare confidimus. Igitur nouerit  solercia uestra, quod nos ad petitionem uenerabilis uiri Dubani episcopi tale pro eterna retributione beneficium uisi sumus indulsisse, ut in uillas uel res ecclesie sancte Michahelis archangeli de monasterio quod est constructum in insula Rheni que uocatur Hohenaugia, quas presenti tempore, aut nostro, aut cuiuslibet munere habere uidetur, uel quas deinceps in iure ipsius sancti loci uoluerit diuina pietas ampliare, nullus iudex publicus ad causas audiendum, uel freda undique exigendum quoque tempore non presumat ingredi: sed predictus Dubanus, uel successores sui propter nomen Domini uel sancti Michelis sub integre emunitatis nomine ipsas res ualeat dominare. Precipientes ergo iubemus, ut neque uos, neque iuniores, aut successores uestri, nec ulla  publica iudiciaria potestas quocumque tempore in uillas ubicumque in regno nostro, ipsi ecclesie aut regia, aut priuatorum uel bonorum hominum largitate collatas, uel que inantea per Deum timentes fuerint collate, ad audiendas altercationes ingredi, aut freda de qualibet causa exigere, nec mansiones, aut paratas, uel fideiussores tollere presumatis; sed quidquid exinde deseruientibus, qui sunt infra agros uel uineas, seu super terras predicte ecclesie sancti Michelis  commanentes, uel qui alicubi commanent; et ibidem legitimo ordine aspicere uidentur, fiscus noster aut de freda, aut undicumque poterit sperare ex nostra indulgentia pro futura salute in luminaribus ipsius ecclesie per manum agentium eorum ad ipsam ecclesiam proficiat in perpetuum; et quod nos propter nomen Domini et anime nostre remedium, seu nostram subsequentem progeniem plena deuotione indulsimus, nec regalis sublimitas, nec quorumlibet iudicum sera cupiditas refragare temptet. Et ut presens auctoritas tam presentibus quam futuris temporibus, Deo adiutore, permaneat, manu nostra subter eam decreuimus affirmare, uel de annulo nostro sigillare.

Signum + Pipini gloriosissimi regis.

 In Dei nomine Baddilo [a 1Kb] , recognouit et scripsit.

Datum mense Septembri die decima quinta, anno septimo regnante Pippino rege. Actum Duria [b 1Kb] , in Dei nomine feliciter. Amen.





XX. Pipini regis diploma quo bona et iura Murbacensis abbatie confirmat .


Pipinus rex Francorum illustris. Principale quidem clemencie cunctorum decet decomodare aurem benignam, precipueque pro compendio animarum a precedentibus regibus antecessoribus nostris ad loca ecclesiarum probamus esse indultum, deuota debemus mente perpendere et congrua beneficia ut mereamur ad mercedem esse participes non negare,  sed robostissimo iure pro nostris oraculis confirmare. Igitur uenerabilis uir Baldobertus dono Dei abba de monasterio uiuario Peregrinorum, qui ponitur in pago Alsecense super fluuium Morbach qui est constructus in honore sancti Leodegari et Petri apostoli et sancte Marie ceterorumque sanctorum, et ipse cum turba plurima monachorum deseruire noscitur, clemencie regni nostri suggesserit, eo quod antecessores nostri quondam per eorum auctoritates illorum manibus subscriptis de uillis ipsius ecclesie, quod ad presens possidebat, tam ex muneribus principum uel Eberhardi qui ipsum monasterium in sua elimosina fundauit, quam ex largitate pagensium, uel quod inantea Deum timentibus hominibus ebidem delegatum fuerit integra emunitate  concessissent, ut nullus iudex publicus in uillis uel res ipsius ecclesie sue nec ad causas audiendias nec freda exigenda nec mansiones aut paratus faciendas nec fideiussores tollendum, nec homines ipsius ecclesie de quibuslibet causis distringendum, nec ullam redibucionem requirendum ibidem ingredere non debeant, unde et ipsum preceptionem iam dictis antecessoribus nostris seu et confirmacione  eorum antedictus abba Baldobertus rector de ipso monasterio nobis ostendit ad religendam ad ipsum beneficium circa eumdem uel memoratam ecclesiam ipsius usque nunc asserit esse conseruatum. Sed pro affirmantis studio petiit celsitudinem nostram ut hoc denuo circa ipsum monasterium uel ipsos monachos nostra deberet auctoritas generaliter confirmare. Cuius peticionem pro reuerentia ipsius loci, ut mereamur ad mercedem sociari, plenissima uoluntate uisi fuimus prestititisse uel in omnibus confirmasse congnoscite. Precipientes ergo iubemus ut nullus iudex publicus in res uel facultates ipsius ecclesie, nec ad causas audiendas, nec freda exigenda, nec mansiones aut paratas faciendas, nec fideiussores tollendum, nec homines ipsius tam ingenuos  quam seruos qui super eorum terras uel micio commanere uidentur, qui ibidem aspiciunt de quibuslibet causis distringendum nec ulla redibucione requirendum ibidem ingredere non debeant, sed sicut beneficiosa a iam dictis antecessoribus nostris inspecta priorum principum auctoritate ad iam dictam ecclesiam usque nunc fuit conuersatum, ita et deinceps per nostram auctoritatem generaliter manet inconuulsum, et quamquam exinde fiscus noster poterat imperare in luminaribus ipsius domini Leodegarii et sancti Petri et sancte Marie pro stabilitate regni nostri proficiat in perpetuum. Et ut hec auctoritas tam presentibus quam et futuris temporibus possit constare, manu nostra subter roborauimus et annulo nostro sigillare iussimus.





XXI. [a 1Kb] Diploma Pippini regis Francorum pro monasterio Honaugiensi, datum uersus 760.



Pippinus rex Francorum uir inluster, dominis sanctis et apostolicis ac uenerabilibus in Christo Patribus, omnibus episcopis, abbatibus, seu illustribus ac magnificis uiris, ducibus, comitibus, domesticis, uicariis, centenariis, atque omnibus agentibus [b 1Kb] . Rectum esse censemus, ut petitionibus sacerdotum, que ad profectum pertinent pro locis sanctorum, ad effectum, Christo presule, perducamus. Igitur in Christo Pater Dubanus episcopus uel abbas de monasterio Hohenaugia in pago Alsacense super fluuium Renum, quod est constructum in honore sancti Michelis  et sancti Petri et sancti Pauli, uel ceterorum sanctorum gloriose regni nostri maiestatem petiit, ut dum ipsum monasterium de collatione antecessorum nostrorum, uel de hominum Deum timentium adiutorio uidetur esse constructum, nos omne corpus facultatum eius, tam quod antecessores abbates ibidem laborauerunt, quam quod ipse Dubanus de rebus  monasterii, que ibidem fuisse dinoscuntur, uisus est augmentasse, aut comparasse, et quod ab ipso sancto loco moderno tempore possidetur, per nostrum deberemus generaliter confirmare preceptum, quod nos pro diuino respectu uel mercedis nostre augmento prestitisse uestra non dubitet magnitudo; etiam et priuilegium ipsius monasterii, quod iuxta institutionem priscorum Patrum et reliquorum episcoporum uisi sunt meruisse, et quod per auctoritatem nostram, seu reliquorum de successoribus legibus antecessorum nostrorum adumbratum fuisse dinoscitur, iuxta quod antequam per priorem preceptionem nostram erga se prohibendi esset munitum [c 1Kb] , pro perenni stabilitate decreuimus roborare. Precipientes ergo precipimus, ut omnes facultates ipsius  monasterii, quicquid aut regia collatione, aut priuatorum munere uel antecessoribus abbatibus, uel Dubano episcopo uel abbati ibidem est legaliter acquisitum aut comparatum, imo quod de quibuscumque rebus rite attractum, quodcumque dominatio ipsius sancti monasterii Hohenaugiensis undecumque moderno tempore de uillabus, domibus, mancipiis, uineis, syluis, pratis, pascuis, aut de quibuslibet beneficiis cernitur cum equitatis ordine possidere, per hanc auctoritatem suffultum absque cuiuslibet inlicitis controuersiis inibi, tam presenti quam futuro tempore Christo presule proficiat in augmentum. Et undecumque ipsum monasterium usque nunc habuit concessum et usque hactenus conseruatum, uel per antecessores nostros reges circa se firmatum, ita et  inantea resecatis quibuscumque superfluis inquietudinibus sua ea ordine ualeant in nostro sermone, auxiliante Domino, per tempore permanere, et uos et successores uestri, ubi necessitas fuerit in conditionibus ipsius monasterii, iustum faciatis auxilium impertiri; ut melius delectet ipsam congregationem ipsius monasterii pro salute nostra uel stabilitate regni nostri Domini misericordiam iugiter exorare. Et ut hec preceptio firma stabilitate subsistat, propria manu infra decreuimus roborare, et de annulo nostro sigillare.

Signum + gloriosissimi domni Pippini regis.

Wulmarus [d 1Kb] iussus recognouit et scripsit.





XXII. Pipinus rex Wiomado archiepiscopo et ecclesie Treuirensi confirmat ecclesias SS. Maximini, Paulini, Eucarii, Oreum, S. Martini, ac quidquid ecclesia Treuirensis habet et habebit citra Rhenum et Ligerim, et quod sit libera a talliis et teloneis [e 1Kb] .



In nomine Domini Dei eterni et Saluatoris Domini nostri Iesu Christi. Pipinus diuina ordinante prouidentia  rex Francorum. Si liberalitatis nostre munere locis Deo dicatis quiddam conferimus beneficii, et necessitates ecclesiasticas ad petitiones sacerdotum nostrorum releuamus iuuamine, atque regali tueamur munimine, id nobis et ad mortalem uitam temporalem transigendam, et ad eternam felicitatem obtinendam, profuturum liquido credimus. Proinde nouerit omnium fidelium nostrorum tam presentium, quam futurorum sagacitas, quia uir uenerabilis [a 1Kb] Wiomadus sancte Treuirensis ecclesie archiepiscopus obtulit obtutibus nostris preceptum anteriorum regum Francorum, in quo erat insertum quod predecessores nostri, uidelicet Francorum, omnes res, quascunque boni et sancti uiri pro diuine contemplationis intuitu ad partem sancti Petri Treuirensis  ecclesie relegauerunt, suorum auctoritatibus confirmauerunt, quatenus eorum regnum superno auxilio tueretur, et postmodum cum Christo rege regum regnarent in celis. Pro rei firmitate uero idem prefatus presul Wiomadus postulauit celsitudinem nostram, ut paternum, seu predecessorum regum, morem sequentes, huiuscemodi nostre authoritatis preceptum ob amorem Dei et reuerentiam sancti Petri de eisdem rebus fieri iuberemus; cuius petitioni libenter consensum prebuimus, et hoc nostre authoritatis preceptum erga ipsam ecclesiam pro diuini cultus amore, et anime nostre remedio, fieri decreuimus, per quod precipimus atque iubemus, ut omnes facultates uel res ad ecclesiam sancti Petri Treuerice urbis pertinentes, scilicet cellam  sancti Maximini, que in territorio sancti Petri principis apostolorum constructa, et ecclesias sancti Paulini et sancti Eucarii, et monasterium sancte Marie, quod dominus Modoaltus pontifex eidem ecclesie in territorio sancti Petri a fundamento construxit, quod uocatur Orca, et ecclesiam sancti Martini [b 1Kb] in pago Ambitiuo constructam, et ceteras basilicas, castella, uicos, uillas, uineas, syluas, homines, et quidquid Deo donante ad eandem ecclesiam deinceps augmenti citra Rhenum et Ligerum fluuium, in regno nostro sistentia, omnia, sub iure et potestate sancti Petri Treuirensis ecclesie eiusque pontificis perpetualiter mancipata permaneant. Preterea pari modo statuimus, ut nullus ex publicis iudicibus, uel aliquis ex iudiciaria potestate  in monasteria, ecclesias, castella, uicos uel agros loca, seu reliquas possessiones predicte ecclesie tam ultra quam iuxta Rhenum uel Ligerum fluuium, in pagis uel territoriis, infra potestatem regni nostri, memorata possidet ecclesia, uel que deinceps in iure ipsius sancti loci uoluerit diuina pietas augeri, ad causas audiendas, uel freda aut tributa, aut coniectos aliquos exigendos, aut mansiones uel parratas faciendas, aut fideiussores tollendos, aut homines ipsius ecclesie distringendos, neque iniustas exactiones requirendas, uel theloneum exigendum, nostris et futuris temporibus ingredi audeat, uel ea, que supra memorata sunt, penitus exigere nequaquam presumant; sed liceat memorato presuli suisque successoribus omnia prefata monasteria, uillas,  uicos et castella cum suis adiacentibus, integrum perpetuo tempore, pro remedio anime nostre seu parentum nostrorum, quieto ordine possidere, et nostro fideliter parere mandato, atque pro incolumitate nostra et coniugis, ac prolis, seu etiam totius regni, a Deo nobis collati, et eius clementissima miseratione per immensum conseruandi, una cum clero et populo sibi subiecto, immensam clementiam iugiter exorare. Et quidquid de prefate rebus ecclesie ius fisci exigere poterat, integrum eidem concessimus ecclesie, scilicet ut perpetuo tempore ei ad peragendum Dei seruitium, augmentum et supplementum fiat. Hanc itaque authoritatem nostri precepti, ut pleniorem in Dei nomine obtineat uigorem, et a fidelibus sancte Dei ecclesie, et nostris uidelicet  presentibus et futuris temporibus uerius credatur, et diligentius a successoribus nostris conseruetur, ea manu propria subter firmauimus, et annuli nostri impressione signari iussimus.

Signum Pipini percellentissimi regis. Ego Ioseph subdiaconus ad uicem Wulfart recognoui. Data Xu kalendas Iulii, indictione 13, anno nono regnante inclyto rege.

Actum Tulpiacko in Dei nomine feliciter, amen.





XXIII. Diploma Pippini regis, quo uillam Tinningen [c 1Kb] Fuldensi ecclesie donat .


Pippinus rex Francorum uir inluster. Nihil, ut ait Apostolus, in hunc mundum intulimus nec dubium  quin nichil ex eo quicquam nobiscum auferre poterimus, nisi quod ob anime salutis deuota mente locis sanctorum, Deo inspirante, inpertire uidemur: ergo cognoscat magnitudo seu industria uestra, quod nos propter nomen Domini uel eterna retributione donamus a die presente ad monastirio noncupante Fulda qui est constructus in honore sancti Saluatoris quem sanctus Bonifacius nouo construxit opere, ubi ipse preciosus martyr corpore requiescit, quin potius promptissima deuotione tradimus uilla, qui dicitur Thininga, sitam in pago Rezi super fluuio qui uocatur Agira cum omni integritate, quicquid ad ipsa uilla aspicere uel pertenere uidetur, id est tam terris, mansis cum hominibus conmanentes, mancipys, siluis, marcas uel fines, campis, pratis,  pascois, aquis aquarumue decursibus, mobilibus et immobilibus presidys quibuslibet adiecentys totum et ad integrum, ut diximus, a die presente ad ipso monasterio sancti Saluatoris ubi ipse preciosus martyr sanctus Bonifacius corpore requiescit, super fluuio Fulda, per hanc seriem traditionis pro mercedis nostre augmentum donamus perpetualiter ad possedendum, ita ut ab ac die rectores ipsius monastery, ipsa uilla qui dicitur Tininga cum omnibus adiacentys uel appendicys suis ad profectum ipsius Ecclesie eam teneant et possedeant, et usque in perpetuum eis proficiat in augmentum; et ut hec auctoritas firmior habeatur, uel per multa tempora melius conseruetur, subter eam firmauimus uel de anulo nostro sigillauimus.

 Signum + Pippino gloriosissimo rege.

Hitherius in uice Baddilone, data in mense Iunio, anno nono regni nostri. Actum Atiniago palacio publico.





XXIu. Testamentum sancti Saluatoris, quod Pipinus rex fieri iussit abbatie [a 1Kb] Prumiensi .


Pipinus rex Francorum uir illustris. Quia diuina nos prouidentia in solium regni uenisse manifestum est, oportet ea in Dei nomine exerceri, in quibus potius gratiam, atque uoluntatem Altissimi consequi ualeamus. Meminimus enim ipsius Euangelii, in quo ait: qui facit uoluntatem Patris mei, qui in celis est, ipse introibit in regnum celorum. Et quia reges ex  Deo regnant, nobisque gentes et regna pro sua misericordia ad gubernandum commisit, prouidendum, ut et sublimes rectores simus inopibus, et pauperes pro amore Christi regnare atque educare non negligamus. Deus etenim Moysi legislatori tabernaculum  propitiatorii ordinare precepit; Salamonem quodque regem templum in nomine ipsius edificatum, scimus auro lapidibusque exornasse. Nos enim, quamuis non ita magna eisdem exequare ualeamus, tamen, quod facilius possumus, ex propriis facultatibus quas habemus, Domino cooperante, eidem offerre desideramus, quia nichil, ut ait Apostolus, in hunc mundum intulimus, nec, quia ex eo quidquam efferre poterimus, sed illud ad anime salutem credimus proficere, quidquid deuota mente de rebus transitoriis Domino uidemur distribuere. Igitur dum notum est omnibus tam propinquis, quam exteris nationibus, nos et coniugem nostram Bertradam in amore sancti Saluatoris, nec non et sancte Dei genitricis Marie, atque beatorum principum apostolorum  Petri et Pauli, uel sancti Ioannis Baptiste, seu martyrum sancti Stephani, Dionysii et Mauritii, et confessorum Martini, uedasti, atque Germani, monasterium in re proprietatis nostre edificare, quod est positum infra terminos Bidense atque Ardenne, [b 1Kb] ubi riuulus qui dicitur Berdenbach, ingreditur in Prumiam, in ipsius uero monasterii ecclesia de sandaliis Domini nostri Iesu Christi, nec non ipsius genitricis Marie ceterorumque sanctorum, quorum iam supra fecimus mentionem, uisi fuimus recondere reliquias, atque ibidem constituimus monachos, qui sub sancte conuersationis norma, uel secundum precedentium Patrum . . . debeant omnino exerceri, quatenus, ut qui monachi solitarii nuncupantur, de perfecta quiete ualeant duce Domino per tempora exultare,  et sub sancta regula uiuentes et beatorum Patrum uitam sectantes pro statu Ecclesie et longeuitate regni nostri, nec non ut uxore et filiis nostris populoque catholico, Christo presule debeant plenius Domini misericordiam exorare. Prouidendum est tamen, ut dum a nobis pro amore Christi ipsum monasterium a nouo opere constat esse fundatum, qualiter pertractemus, qualiter deinceps sacerdotes atque monachi, qui ibidem aderunt, uiuere uel consolationem atque tranquillitatem habere debeant, et nequaquam dispersis ouibus pastor inueniat, qui gregem suum prouidendum commisit nobis, sed adiuncti simul possint Deo omnipotenti diu noctuque laudes referre. Idcirco inspirante nobis superna gratia donamus pariter et ego et coniux mea Bertrada  ad ipsum sacratissimum locum, quem in honore sancti Saluatoris uel sancte Marie construximus, res proprietatis nostre [c 1Kb] in pago Charos, uilla que dicitur Rumeresheim, tam illam portionem que de genitore meo Carolo mihi aduenit, quam et illam  portionem ipsius Bertrade, quam genitor suus Herebertus ei in dote dereliquit, cum appendiciis, uel omni integritate sua, preter aliqua mancipia his nominibus: Wucdramno, Arnulpho, Crodoaldo, Wanulfo, Ghiorino, Chrodramno, Wulfrido, Tancrado, Adalberto, Beringhiso, Offredo, Matalfredo, Walafredo, Madalfredo, Airoino, Arefredo, Adaliuo, Umnelin de Bertelinde, Gunberto, Harelinde, Wnilde seu Charde, Sigfrido, Ratleo, Dulodulfo et Lufo, Mulfo, Ratgar de Gerolinde, Hildoarance, Wineade, Aznarane, Alpelinde, Magnelinde, Zebelinde. Hec igitur mancipia ad nostrum opus retinuimus, in reliquo uero ipsam uillam cum omni integritate sua ad ipsum sanctum locum tradimus atque transfundimus, in cuius termino ipsum monasterium sancti  Saluatoris est fundatum, et illam mansionem super Prumiam, ubi riuulus qui dicitur Escutmisbach, confluit in Prumiam, qui est constructus super terminum predicte uille. Similiter donamus ad iam dictum monasterium in pago Muslinse, super fluuium Moselle, uillas nostras his nominibus Meringum , Scoacum , [a 1Kb] una cum merito et terminis uel appendiciis suis. Donamus et uillam nostram in pago Bidense, que dicitur Marciaco , una cum meritis et appendiciis suis. Similiter donamus ad ipsum monasterium uillam nostram in pago Effinse Sarabodis  uilla una cum soliditate, terminis atque appendiciis suis, sicut a Garaberto possessa fuit. Tradimus alia duo loca in Carasco ad idem monasterium Wathit-Lendorp et  Birgisburias cum omnibus adiacentiis suis et appendiciis. Similiter donamus in pago Riboariensi illam portionem in Reginbach , quam uasallus noster Aglibertus per beneficium habuit et genitor meus Carolus mihi reliquit in allodem, et illam aliam portionem in ipsa uilla, quam Heribertus uxori mee Bertrade in allodem dimisit. Confirmamus etiam ibidem et illas res, que antea ad ipsam ecclesiam per instrumenta chartarum ibidem delegate fuerunt, cum omni integritate earum. Tradimus igitur ad ipsum sacratissimum locum superius comprehensum cellam iure proprietatis nostre in pago Spirensi, que est constructa in honore sancti Medardi, cum uillis et appendiciis suis, quem Herlibandus et Weolentio, nec non Bagulfus mihi tradiderunt, totum  et ad integrum, tam ecclesie ministeria, quam et alias res ibidem pertinentes. Donamus etiam ad ipsum monasterium cellam aliam, que dicitur Casleoca, que est posita infra terminos Senciaco, et est in honore sancti Petri constructa, cum omnibus adiacentiis uel appendiciis suis. Confirmamus igitur et tertiam cellam ad ipsum sanctum locum, que dicitur  Ruiuinio in pago Lomense super fluuium Mose, que constructa est in honore Sancte Marie, cum omni merito et appendiciis suis. Ea uidelicet conditione suprascriptas res, tam uillas, quam et cellas, cum omni integritate eorum ad ipsum monasterium confirmamus, id est, una cum terris, domibus, edificiis, accolabus, mancipiis, uineis, syluis, campis, pratis, pascuis, aquis, aquarum decursibus, mobilibus et immobilibus, pecuniis, peculiis utriusque sexus, greges cum pastoribus, omnia et ex omnibus, a die presenti, et deinceps, absque ullius impedimento, omni tempore supradicte res ad ipsum monasterium iam sepedictum sancti Saluatoris proficiant in augmentis. Ita tamen uolumus, ut ipsum monasterium sancti Saluatoris, seu res que ad ipsum monasterium  pertinent, tam que ex auctoritate nostra sunt confirmate, quam que a Deum timentibus inantea fuerint collature, in nostra sint potestate uel defensione seu heredum nostrorum, et ipsa congregatio, quam in ipsum monasterium intromisimus, seu et [b 1Kb] abbas nomine Assuerus aut successores eiusdem, dum sub sancta regula ibidem Deo auxiliante militare uoluerit. Nos de alia congregatione abbatem, nec monachum contra nostrum ordinem non intromittimus, nec heredes nostri. Et quia ipsum monasterium ab omni secularium cura securum esse uolumus, oportet ut nostre clementie prouisio de futura quiete fratrum ibidem manentium salubri disponat ordinatione, quatenus in Dei seruitio gratia eius suffragante perseuerent. Nos etiam ex autoritate nostra  uobis concedimus, ut [c 1Kb] de congregatione domini Romani et Wolfranni episcoporum, quos in hoc cenobio sancti Saluatoris congregauimus, quando abbas de hac uita migrauerit, una cum consensu nostro et uestro abbatem de ipsa congregatione uobis regulariter eligere debeatis. Et ut uos pro remedio anime nostre et coniugis prolisque nostre et successorum nostrorum, et pro stabilitate totius imperii a Deo nobis concessi et eius gratuita misericordia in eternum conseruanda perenniter Domini Saluatoris nostri Iesu Christi misericordiam implorare delectet, atque in ipsius laudibus die nocteque perseuerare, et remotis temporalium meditationibus, supernorum gaudiorum contemplationi mente libera intendere,  precipimus, ut nulla preiudicia atque grauamina a nullo episcoporum seu secularium inferantur, et heredes nostri per nullas artes dum ipsi monachi regulariter et fideliter a parte nostra uel heredum nostrorum, ibidem conuersare uidentur, heredes nostri ipsos in cenobio nostro protegant, sicut uisi sunt. Deo auctore ipsum locum constituimus, sic usque in eternum inconuulsus permaneat, pro augmento  anime nostre, uel heredum nostrorum. Et ut hec autoritas nostra firmior habeatur, uel in perpetuum melius conseruetur, manu propria decreuimus roborare. Ego Pipinus et coniux mea Bertrada. Signum + Caroli filii mei consentientis. Sig. + Carolimanni filii sui consent. Signum + Genebaudi episcopi. Signum + Gaurleni episcopi. Signum + Fulcarii episcopi. Signum + Adalfredi episcopi. Signum + Wulfranni ep. Signum + Megingaudi episc. Signum + Bertelini episcopi. Signum + Basini epis. [a 2Kb] Signum + Wiemadi epis. Signum [b 1Kb] Droconi comit. Signum Theodardi comit. Signum Warini comit. Signum Welanti comit. Signum Bangulfi comit. Signum Gerhardi comit. Signum Troanie comit. Signum Waltarii comit. Signum Herloini comit. Signum Warini comit. Signum  + Gumberti comitis. In Dei nomine Bradilo [Baddilo] recognouit et subscripsit. Acta mense Augusti die 13, anno 11 regnante Pipino glorioso rege. Actum [c 1Kb] Trisgodros uilla publica in Dei nomine feliciter, amen.





XXu. Pippini regis diploma pro constructione et dotatione monasterii Prumiensis .


Pippinus rex Francorum, uir illustris. Quia diuinam nos prouidentiam in regni solium unxisse manifestum est, oportet ea in Dei nomine exerceri, in quibus potius gratiam atque uoluntatem Altissimi consequi ualeamus. Meminimus enim ipsius euangelii, in quo ait: Qui facit uoluntatem Patris mei, qui est in celis, ipse introibit in regnum celorum. Et quia  reges a Deo regnant, nobis gentes et regna pro sua misericordia ad gubernandum commisit, prouidendum ut et sublimes rectores simus in opibus, et pauperes pro amore Christi gubernare atque educare non negligamus. Deus etenim Moysi legislatori tabernaculum propitiatorii adornare precepit; Salomonem quoque regem templum in nomine ipsius edificatum scimus auro, lapidibusque exornasse. Nos enim, quamuis non ita magna iisdem exequare  ualeamus, tamen quod facilius possumus, ex propriis facultatibus, quas habemus, Domino cooperante eidem offerre desideramus, quia nichil, ut ait Apostolus, in hunc mundum intulimus, nec dubium, quia ex eo quidquam offerre non poterimus: sed illud tantum ad anime salutem credimus proficere, quidquid deuota mente de rebus transitoriis Domino uidemur distribuere. Igitur dum notum est omnibus, tam propinquis, quam exteris nationibus, nos et coniugem nostram Bertradam in amore sancti Saluatoris, necnon et sancte Dei genitricis Marie, atque beatorum principum apostolorum Petri et Pauli, uel sancti Ioannis Baptiste, seu et martyrum sanctorum Stephani, Dionysii et Mauricii, atque confessorum Martini, uedasti atque Germani, monasterium in re  proprietatis nostre edificare, quod est positum infra terminos Bidense , atque Arduenne, ubi riuulus, qui dicitur Berdenbach, ingreditur in Prumiam. In ipsius uero monasterii ecclesia de sandaliis Domini nostri Iesu Christi, necnon ipsius genitricis Marie, exterorumque sanctorum, quorum iam supra fecimus mentionem, uisi fuimus recondere reliquias, atque ibidem monachos constituimus, qui sub sancte conuersationis norma, uel secundum precedentium patrum debeant omnino exerceri, quatenus ut qui monachi solitarii nuncupantur, de perfecta quiete ualeant duce Domino per tempora exsultare, et sub sancta regula uiuentes, et beatorum Patrum uitam sectantes, pro statu Ecclesie atque longeuitate regni nostri, necnon et uxore et filiis nostris, populoque  catholico Christo presule debeant plenius Domini misericordiam exorare. Prouidendum est tamen, ut dum a nobis pro amore Christi ipsum monasterium a nouo opere constat esse fundatum, qualiter pertractemus, qualiter deinceps sacerdotes atque monachi, qui ibidem aderunt uiuere, et consolationem atque tranquillitatem habere debeant, et nequaquam dispersis ouibus pastor inueniat, qui gregem suum prouidendum commisit nobis, sed adiuncti simul possent  Deo omnipotenti diu noctuque laudes referre. Idcirco, inspirante nobis superna gratia, donamus pariter, ego et coniux mea Bertrada ad ipsum sacratissimum locum, quem in honore sancti Saluatoris uel sancte Marie construximus, res proprietatis nostre in pago Chorosuilla, que dicitur Rumeresheim, tam illam portionem, que de genitore meo Carolo mihi aduenit, quam et illam portionem ipsius Bertrade, quam genitor suus Heribertus ei in dote dereliquit, cum appendiciis, omni integritate sua, preter aliqua mancipia. Hec igitur mancipia ad nostrum opus retinuimus, in reliquo uero ipsam uillam cum omni integritate sua ad ipsum sanctum locum tradimus atque transfundimus, in cuius termino ipsum monasterium sancti Saluatoris est fundatum; et illam  mansionem super Prumiam, ubi riuulus, qui dicitur Escutmisbach, confluit in Prumiam, qui est constructus super terminum predicte uille. Similiter donamus ad iam dictum monasterium in pago Muslinse super fluuium Moselle uillas nostras his nominibus, Meringum  et Sacocum , una cum meritis et terminis uel appendiciis suis. Donamus et uillam nostram Bedense, que dicitur Marciaco , una cum meritis et appendiciis suis. Similiter donamus ad ipsum monasterium uillam nostram in pago Eiflinse Sarabodis uilla , una cum soliditate, terminis atque appendiciis suis, sicut a Garaberto possessa fuit. Tradimus alia duo loca in Carasio ad idem monasterium Wathitlindorff et Birgisburias cum omnibus adiacentiis suis et appendiciis.  Similiter donamus in pago Biboariensi illam portionem in Reginbach , quam uasallus noster Aglibertus per beneficium habuit, et genitor meus Carolus mihi reliquit in alodem; et illam aliam portionem in ipsa uilla, quam Heribertus uxori mee Bertrade in alodem dimisit. Confirmamus etiam ibidem et illas res, que antea ad ipsam ecclesiam per instrumenta cartarum ibidem delegate fuerunt, cum omni integritate earum. Tradimus igitur ad ipsum sacratissimum locum superius comprehensum cellam iure proprietatis nostre in loco, qui dicitur Altrepio, super fluuium Rheni, in pago Spirensi, que est constructa in honore sancti Medardi, cum uillis et appendiciis suis, quem Herlibandus et Wiolentio, necnon Bagulfus mihi tradiderunt,  totum et ad integrum tam ecclesie ministeria, quam et alias res ibidem pertinentes. Donamus etiam ad ipsum monasterium cellam aliam, que dicitur Gasteaco, que est posita infra terminos Senciaco, et est in honore sancti Petri constructa, cum omnibus adiacentiis uel appendiciis suis. Confirmamus igitur et tertiam cellam ad ipsum sanctum locum, que dicitur Ruiuinio, in pago Lomense super fluuium Mose, que constructa est in honore sancte Marie, cum omni merito et appendiciis suis. Ea uidelicet conditione, supra scriptas res, tam uillas quam et cellas, cum omni integritate eorum ad ipsum monasterium confirmamus, id est una cum terris, domibus, edificiis, accolabus, mancipiis, uineis, siluis, campis,  pratis, pascuis, aquis, aquarumque decursibus, mouilibus et immouilibus, pecuniis, peculiis utriusque sexus, greges cum pastoribus, omnia et ex omnibus a die presente et deinceps, absque ullius impedimento, omni tempore supradicte res ad ipsum monasterium iam sepe dictum sancti Saluatoris proficiant in augmentis, ita tamen uolumus, ut ipsum monasterium sancti Saluatoris, seu res que ad ipsum monasterium pertinet, tam que auctoritate nostra sunt confirmate, quam a Deum timentibus inantea fuerint collature, in nostra sint potestate, uel defensione, seu heredum nostrorum; et ipsa congregatio, quam in ipsum monasterium intromisimus, seu et abbas nomine Assuerus, et successores eiusdem, dum sub sancta regula ibidem Deo auxiliante  militare uoluerunt, nos de alia congregatione ibidem abbatem, nec monachum contra nostrum ordinem non intermittimus, nec heredes nostri. Et quia ipsum monasterium ab omni secularium cura securum esse uolumus, oportet ut nostre clementie prouisio de futura quiete fratrum ibidem manentium salubri disponat ordinatione; quatenus in Dei seruitio, gratia eius suffragante, perseuerent. Nos etiam ex auctoritate nostra uobis concedimus, ut de congregatione domini Romani et Wolfranni episcoporum, quos in hoc cenobio sancti Saluatoris congregauimus, quando abbas de hac uita migrauerit, una cum consensu nostro et uestro abbatem de ipsa congregatione uobis regulariter eligere debeatis. Et ut uos pro remedio anime nostre et coniugis prolisque nostre, et successorum  nostrorum, et pro stabilitate totius imperii a Deo nobis concessi, et eius gratuita misericordia in eternum conseruanda perenniter Domini Saluatoris nostri Iesu Christi misericordiam implorare delectet, atque in ipsius laudibus die nocteque per seuerare; et, remotis temporalium meditationibus, supernorum gaudiorum contemplationi mente libera intendere precipimus, ut nulla preiudicia atque grauamina a nullo episcoporum seu secularium inferantur, et heredes nostri per nullas artes, dum ipsi monachi regulariter et fideliter a parte nostra uel heredum nostrorum ibidem conuersare uidentur, heredes nostri ipsos in hoc cenobio nostro protegant, sicut uisi sunt, Deo auctore ipsum locum constituimus, sic usque in sempiternum inconuulsus  locus permaneat pro augmento anime nostre uel heredum nostrorum. Et ut hec auctoritas nostra firmiter habeatur, et in perpetuum melius conseruetur, manu propria decreuimus roborare. Ego Pippinus et coniux mea Bertrada. Sig. + Caroli filii consentientis. Sig. + Carolimanni filii sui consentient. Sig. + Genebaudi episcopi. Sig. + Gauloni episcopi. Sig. + Fulcarici episcopi. Sig. + Adalfredi episcopi. Sig. + uulfranni episcopi. Sig. + Megingaudi episcopi. Sig. + Berthelini episcopi. Sig. + Basini episcopi. Sig. + Wiomadi episcopi. Sig. + Droconi comitis. Sig. + Theodardi comitis. Sig. + Warini comitis. Sig. + Welanti comitis. Sig. + Gangulfi comitis. Sig. + Gerhardi comitis. Sig. + Froamed. comitis.  Sig. + Waltharii comitis. Sig. + Horloini comitis Sig. + Gumberti comitis. Sig. + Raculfi comitis. Sig. + Warini comitis. In Dei nomine Bradilo recognouit et subscripsit. Acta mense Augusti, die 13, anno 11, regnante Pippino glorioso rege.

Actum Trisgodios uilla publica in Dei nomine feliciter. Amen.





XXuI. Diploma quo Pippinus rex confirmat monasterio Honaugiensi omnes suas possessiones .


Pippinus rex Francorum, uir illuster, dominis sanctis et apostolicis ac uenerabilibus in Christo Patribus, omnibus episcopis, abbatibus, seu illustribus ac magnificis uiris, ducibus, comitibus, domesticis,  uicariis, centenariis atque omnibus agentibus.

Rectum esse censemus, ut petitionibus sacerdotum, que ad profectum pertinent locorum sanctorum, ad effectum Christo presule perducamus. Igitur in Christo Pater Dubanus episcopus uel abbas de monasterio Hohenaugia in pago Alsacense super fluuium Rhenum, quod est constructum in honore sancti Michelis et sancti Petri et sancti Pauli uel ceterorum sanctorum, gloriosi regni nostri maiestatem petiit, ut dum ipsum monasterium de collatione antecessorum nostrorum, uel de hominibus Deum timentibus adiutorem uidetur esse constructum, nos omne corpus facultatum eius, tam quod antecessores abbates ibidem laborauerunt, quam quod ipse Dubanus  de rebus monasterii, que ibidem fuisse dinoscuntur, uisus est augmentasse, aut comparasse, et quod ab ipso sancto loco moderno tempore possidetur, per nostrum deberemus generaliter confirmare preceptum, quod nobis pro diuino respectu uel mercedis nostre augmento prestitisse uestra non dubitet magnitudo; etiam et priuilegium ipsius monasterii, quod iuxta institutionem priscorum Patrum et reliquorum episcoporum uisi sunt meruisse, et quod per auctoritatem nostram, seu reliquorum de successoribus regibus antecessorum nostrorum adumbratum fuisse dinoscitur, iuxta quod antequam per priorem preceptionem nostram erga se prohibendi esset munitum, pro perenni stabilitate decreuimus roborare. Precipientes ergo precipimus, ut omnes facultates  ipsius monasterii, quidquid aut regia collatio, aut priuatorum munere uel antecessoribus abbatibus, uel Dubano episcopo uel abbate ibidem est legaliter acquisitum aut comparatum, imo quod de quibuscunque rebus rite attractum, quodcunque dominatio ipsius sancti monasterii Hohenaug undique moderno tempore de uillabus, domibus, mancipiis, uineis, siluis, pratis, pascuis, aut de quibuslibet beneficiis cernitur cum equitatis ordine possidere, per hanc auctoritatem suffultum absque cuiuslibet illicitis controuersiis inibi, tam presenti quam futuro tempore Christo presule proficiat in augmentum. Et undecunque ipsum monasterium usque nunc habuit concessum et usque hactenus conseruatum, uel per  antecessores nostros reges circa se firmatum, ita et inantea, resecatis quibuscunque superfluis inquietudinibus, suo ea ordine ualeant in nostro sermone auxiliante Domino per tempora permanere, et uos et successores uestri, ubi necessitas fuerit in conditionibus ipsius monasterii, iustum faciatis auxilium impertiri; ut melius delectet ipsam congregationem ipsius monasterii pro salute nostra uel stabilitate regni nostri Domini misericordiam iugiter exorare. Et ut hec preceptio firma stabilitate subsistat, propria manu infra decreuimus roborare et de anulo nostro sigillare.

Signum + gloriosissimi domini Pippini regis.

Wulmarus iussus recognouit et scripsit.





XXuII. Immunitas abbatie Prumiensi per regem Pipinum concessa .



Pippinus rex Francorum, uir illustris, omnibus episcopis, abbatibus, ducibus, comitibus, domesticis, uicariis, centenariis, uel omnes missos nostros discurrentibus. Maximum regni nostri augere credimus munimentum, si beneficia opportuna loca sanctorum, uel ecclesiarum beneuola deliberatione concedimus, ac Domino protegente, et stabiliter perdurare confidimus.

Igitur nouerit solertia uestra, qualiter nos ad monasterium, qui dicitur Prumia, quem nos in honorem sancti Saluatoris a nouo construximus opere, ubi Assuerus abba preesse uidetur, tale beneficium pro eterna retributione uisi fuimus ibidem indulsisse, ut  in uillas ipsius loci sancti, quas moderno tempore, aut nostro, aut cuiuslibet munere habere uidetur, uel quas deinceps in iure ipsius monasterii, eiusque rectoribus uoluerit diuina pietas ampliare, nullus iudex publicus, absque iussione nostra, uel heredum nostrorum, aut causas audiendo, aut freda undique exigendo, quoquo tempore non presumat ingredere: sed hoc ad ipsum monasterium eiusque rectoribus concessimus. Et sub emunitatis nomine sub tuitione uel defensione nostra seu heredum nostrorum debeant quieti in Domino residere.

Statuentes ergo iubemus, ut neque uos, neque iuniores, aut successores uestri, neque ulla publica iudiciaria potestas, ullo unquam tempore in uillas  ubicunque in regna nostra ipsius monasterii Prumiensis aut regia, aut priuatorum largitate collatas, aut qui antea fuerunt Christo propitio collaturas, ad audiendas altercationes ingredere, aut freda de quaslibet causas exigere, nec mansiones aut paratas, uel fideiussores tollere non presumatis; sed quidquid exinde aut deseruientibus uel ecclesiasticis hominibus, qui sunt infra agros, uel fines, uel supra terra predicti monasterii commanentes, fiscus aut de freda, aut undecunque potuerat sperare, ex nostra indulgentia pro futura salute in luminaribus ipsiusmet suprascripti monasterii per manus agentium eorum proficiat in perpetuum, et quod nos propter nomen Domini, et anime nostre remedium, seu nostra subsequenti  progenie, plena deuotione ad ipsum monasterium in honore sancti Saluatoris indulsimus, nec regalis sublimitas, nec cuiuslibet iudicum seua cupiditas refragare tentet.

Et ut hec auctoritas tam presenti quam futuris temporibus inuiolata, Deo adiutore, permaneat, manus nostre subscriptionibus infra roborare decreuimus, atque annulo nostro sigillare iussimus.

Signum domini gloriosissimi regis Pipini. In Dei nomine Bernericus in uice Baddilonis recognouit, et subscripsit.

Data sub die tertio Nonas Augusti, anno duodecimo regnante domino nostro Pipino.

Actum [a 1Kb] Massario palatio publico. In nomine Dei feliciter. Amen [b 1Kb] .





XXuIII. [c 2Kb] Testamentum Heddonis episcopi Argentinensis, seu Charta fundationis et donationis monasterii Ettenheimensis, die 13 Martii 763.



In nomine Patris, et Filii, et Spiritus sancti. Ego  in Dei nomine Eddo peccator, uocatus Argentinensis urbis episcopus, dum cognitum michi esset, qualiter antecessor noster dominus Wicgerinus episcopus monasteriolum [d 1Kb] in Nigra Sylua, [e 1Kb] in Marcha Etinheim, in loco nuncupante [f 2Kb] Monachorum Cella super fluuiolo Undussa, de nouo suo opere edificauit in honore sancte Marie semper uirginis, et sancti Ioannis Baptiste, sanctique Petri apostoli, et ceterorum sanctorum, et monachos ibidem congregasset et dedisset ad ipsum locum aliquid de rebus sancte Marie [g 1Kb] ; et nos postea inuenimus ipsum monasteriolum antecessorum nostrorum negligentia desolutum [h 1Kb] . Ideo placuit nobis per commeatum Domini nostri Pippini gloriosi regis, ut monachos ibidem congregare deberem, qui secundum regulam sancti Benedicti  degere deberent: quod et ita feci et constitui ibidem abbatem uirum reuerentissimum nomine Hildolfum [i 1Kb] . Dedimus etiam ad ipsum monasterium cum consensu gloriosi regis Pippini, atque fratrum, siue ciuium nostrorum in episcopatu degentium, in stipendium ipsorum monachorum quidquid de Ernnusto duce conquisiuimus loca denominata in pago Brisgauense [i 1Kb] ,  scilicet predium quod ipse Ernnust habuit in uilla que dicitur Forcheim [a 1Kb] , siue in Baldingen [b 1Kb] , et in Roswilare [c 1Kb] , atque in Wellengen [d 1Kb] , et in Riegola [e 1Kb] , uel quidquid ipse Ernnust in Alamania, uel in Mordunouwa uisus fuit possidere. Insuper et de rebus sancte Marie eisdem fratribus ibidem Deo seruientibus concessimus cum licentia supradicti regis Pippini, et consensu omnium in episcopatu degentium oppidum Endingen [f 1Kb] , cum omnibus que ad fiscum nostrum pertinere uidentur, et in Burcheim [g 1Kb] , et in Gruningen [h 1Kb] , siue in Mordunowa [i 1Kb] , in uilla que dicitur Chipinheim [i 1Kb] , et in Schopfheim, siue [k 1Kb] in Mutherisheim [l 1Kb] , quidquid ibidem conquisiuimus. Ad hoc etiam concessimus eisdem monachis in uilla que uocatur Rustum [m 1Kb] , super ripam Reni sitam, potestatem  infra Renum et Helzaha [n 1Kb] fluuium, prata, piscinas, molendinas faciendas, piscationes agere cum nostris piscatoribus, capturam etiam piscium cum sagena, in omnibus medietatem. Dedimus etiam in ipsa uilla seruum nostrum nomine Thuhari, cum uxore sua nomine Eberhilde, et liberis suis et cum omnibus rebus suis ad prefatam cellam in perpetuum seruitium; et in nostra ciuitate Strasburga curtim unam [o 1Kb] ,  cum mancipiis, quas Thengarius ibidem conquisiuit, et de nostro beneficio habuit, et foris ciuitate unum ortum quem Magilindis cum filia sua Ercalinde habuit, et in uilla Hugesperga [p 1Kb] unum mansum ad Hospitale. Basilicas etiam que ad nostrum ius pertinere uidebantur, scilicet; unam in Ethenheim [q 1Kb] in honore sancte Marie, et aliam in Rustum [r 1Kb] , supradicta uilla in honore sancti Petri apostoli, et ex alia parte Reni in uilla que dicitur Hepheka [s 1Kb] in honore beate Marie, et in Beneueldim [t 1Kb] basilicam sanctorum Sixti et Laurentii, cum duabus hubis, et omnem decimationem earum, que illis subdite uidentur, in stipendium ipsorum monachorum concessimus, uti liberam earum pro utilitate eorum in omnibus habeant potestatem. Dedimus etiam in oppido Rubiaco [u 1Kb] duas hubas cum  casis suis, uineis, mancipiis infra scriptis, Wolfgero, Gantzfrido, Udalhario cum uxore sua et liberis suis Landulfo, et Fanagulfo, et Blidulfo cum liberis suis, et in Marsalla [u 1Kb] uilla mediam patellam salis ad predictam cellam in stipendium ipsorum monachorum. In Argouwe [x 1Kb] etiam regione omnes basilicas et omnes decimas, scilicet in Spietz [y 1Kb] , et in Scartilinga [z 1Kb] , seu in Biberussa [aa 1Kb] et in ceteris locis, que  nostre dicioni subiacent, omnesque census, quos hactenus de illa terra in nostra potestate habuimus, eidem monasterio, ipsisque monachis ob honorem Domini nostri Iesu Christi et eius piissime genitricis sancte Marie perpetue uirginis, et sancti Ioannis Baptiste et sanctorum apostolorum Petri et Pauli, omniumque Sanctorum, quorum memoria ibidem cottidie celebratur, pro mercedis eterne uite augmento, uel pro pace tocius prouincie dedimus atque consignauimus, ut quidquid pro utilitate exinde monasterii uel ipsorum facere uoluerint habendi, tenendi, donandi, faciendi liberam in omnibus atque firmissimam habeant potestatem. Has autem predictas res et loca supra nominata, que prefate celle consignauimus, et que adhuc, Deo iuuante, eidem  celle acquirere potuimus, cum consilio supra dicti gloriosi regis Pippini et consensu omnium amicorum principumque eius, constituimus atque perpetua lege censuimus satis sufficientes esse ad cottidianum stipendium triginta fratribus et eis cottidie seruientibus, ut cenobialem uitam ducentes, atque regule sancti Benedicti in omnibus obedientes pro salute ac prosperitate regum, nec non pro omni christianitatis stabilitate, et religione semper eorum oratio in conspectu Dei non desinat flagitare. Si quis uero, quod fieri non credo, ut ego ipse aut aliquis de successoribus meis, uel quicunque contra hoc testamentum [a 1Kb] , quod ego bona uoluntate fieri uel conscribere rogaui, uenire, aut illud infrangere uoluerit, imprimis, si se de hac causa emendare noluerit, iram Dei et offensam  sancte Marie et sancti Petri apostoli, et omnium sanctorum et penas inferni experire pertimescat, et insuper sociante fisco auri libras decem, argentique ponderis triginta libras ad illud monasterium persoluat, et quod repetit, nichil ualeat euindicare. Et ut hec epistola firma, seu hoc testamentum omni tempore  ratum permaneat, rogo atque humili prece exposco, ut successores mei facta nostra pro eterne retributionis augmento, que auctoritate regia sunt confirmata, conseruare dignentur incorrupta, si et ipsi uelint, ut facta illorum maneant conseruata, stipulacione subnixa. Actum est hoc testamentum in ciuitate Argentinense tercio idus marcii, anno undecimo regnante Domino nostro Pipino glorioso Rege, et uenerabili episcopo Eddone [b 1Kb] . Ego in Dei nomine Eddo peccator per misericordiam Deiuocatus episcopus hoc testamentum a me factum relegi et subscripsi. Signum + [c 1Kb] Chrodardi comitis. In Christi nomine ego [d 1Kb] Remedius peccator et episcopus facta prioris mei Eddonis episcopi relegi, et consensi, et subscripsi. Ego Einhardus late rogatus scripsi et subscripsi.





XXIX. Egidius uir illuster factus monachus Prumiensi monasterio insignem donationem facit 



Dum fragilitas seu casus humani generis pertimescit ultimum uite terminum subitanea transpositione, oportet, ut non inueniat unumquemque imparatum, sed quicunque uult animarum salutem recipere, hoc oportet et congruit, ut de propriis rebus studeat redimere. Igitur ego in Dei nomine Egidius, pertractans casum humane fragilitatis, definiui, ut pro retributione eterna uel remissione peccatorum meorum ueniam apud clementissimum Dominum in eterna beatitudine adipisci merear: dono donatumque  perpetuo esse uolo ad monasterium S. Saluatoris, quod est constructum in finibus Ardinne super fluuium Prumie, ubi uenerabilis uir Asuerus abba et plurima turba monachorum uidetur esse adunata, ubi ego comam capitis mei propter nomen Domini deposui: hoc est uillas meas nuncupatas Caueniaco, Nouauilla [e 1Kb] in pago Celmanico cum omnibus appendiciis,  et quidquid ibidem uisum fuit mihi deseruire. Similiter autem dono uillas meas nuncupantes Nuilliaco, Duciago, Flauiaco, Caluiniaco, Iuliaco, Caniaco, Cubicio sitis in pago Rodonico, cum omnibus appendiciis, uel quidquid ad ipsas uillas aspicit et uisum fuit mihi ibidem deseruire, dono a die presente ad ipsa casa S. Saluatoris cum omni integritate. Similiter et alias res, que S. Saluatori tradidi, dono ad ipsum sanctum locum, quem mei infantes his nominibus Aginaldus, nec non Bertricus, siue Botlenus atque Paulus [a 1Kb] per uestram precariam excolere debeant, ut qualemcunque sensum [censum] uisum uobis fuerit, illis iniungatis, quem uobis per singulos annos soluant, et unusquisque ex illis post obitum suum, quicquid per precariam tenuit, cum omnibus  rebus melioratis ad ipsa casa Dei superius nominata cum omni integritate in eius dominationem absque ulla marritione uel contentione reuerti faciat: hoc est Comnis, uiua-aqua, Caihaco, Fol, Patriniaco, Altiaco sitas in pago Celmanico cum omnibus appendiciis et omni integritate. Similiter dono et alias uillas nuncupatas, Caluono, Lauiniaco, Aueriaco, Aurudo, Serant, Colrido, Bron, quartam partem de Serant, Duniaco sitas in pago Andegauinse cum appendiciis et omni integritate. Similiter dono et alias uillas nuncupatas Druuio, Palriciaco, Queuo, Bursinas, Piriallo, Dimisiniago, Cuptiago, balatiago, sitas in pago Rodonico cum eorum appendiciis et omni integritate; et alias res, que superius hic non commemorauimus,  aut comparaui, aut mei antecessores mihi dimiserunt, aut que requirende sunt et inuente, ad ipsa casa sancti Saluatoris dono, et ipsas a die presente, uel quidquid de parte genitoris mei Beririgi, et de parte genitricis mee uiuentiane mihi obuenit, uel de comparato, uel de qualibet adtractum ad me noscitur peruenisse, dono cum omni integritate, tam terris, domibus, edificiis, accolabus, mancipiis, uineis, siluis, campis, pratis, pascuis, aquis aquarumque decursibus, farinariis [b 1Kb] , cum pastoribus gregis pecudum utriusque sexus, mobilibus et immobilibus, quicquid dici aut nominari potest, uel quicquid ad ipsa loca superius nominata aspicere uel pertinere uidetur de presente, cum omni re exquisita, totum et integrum ad ipsum sanctum locum  a die presente uolo esse donatum atque firmatum, ita ut ab hac die habendi, tenendi, uel quicquid exinde elegeritis, faciendi liberam ac firmissimam in omnibus habeatis potestatem. Siquis uero, quod futurum esse non credo; si ego ipse, quod absit ne fiat, aut aliquis de meis heredibus, aut ulla opposita persona uel quislibet contra hanc epistolam donationis  mee, quam ego propter nomen Domini et uenerationem ipsius sancti loci fieri decreui, uenire decreuerit, aut eam infringere conatus fuerit, aut huius repetitor exstiterit, iram Dei Patris, et Filii, et Spiritus sancti super se recipiat, et a liminibus ecclesiarum, et a consortio sanctorum extraneus appareat, et insuper inferat partibus ipsius monasterii, eum cogente fisco, auri libras u, argenti pondera XX. coactus exsoluat, et quod repetit quisquam uindicare non ualeat, sed presens donatio uoluntatis mee omni tempore firma et inuiolata permaneat, stipulatione subnixa. Actum Prumie monasterio publico, sub die XuI Kalendas Martii, anno XIu, regnante domno nostro Pippino gloriosissimo rege.





XXX. Pippini regis priuilegium pro monasterio sancti Maximini .



Domino et Saluatore nostro uitam eternam in Euangelio promittente, plena et integra fide sine dubio credimus, nobis in futuro seculo recompensari, si stabilitatem et quietem monasteriorum confirmamus, ac res ecclesiasticas, Deo donante, cum protectione augmentamus. Proinde ego Pipinus, gratia Dei rex Francorum, omnibus regibus in eternum futuris in hoc testamento denuncio, me habere sub potestate regali quoddam monasterium, ubi sanctus Maximinus Dei presul est corpore sepultus, constructum uidelicet in suburbio Treuiris, atque dedicatum  in honore sancti Ioannis apostoli et euangeliste, quod monasterium cum thesauro atque tota abbatia sub illius loci abbate semper constare precipio, quia per antecedentia tempora a regibus ita constitutum esse repertum teneo. Quapropter hunc presentem abbatem Utilradum, et omnes abbates post eum futuros de eodem loco, simul cum monachis et abbatia sub regum mundiburdio in secula manere decerno, ut ab omni inquietudine expediti, Deo ualeant seruire cum gaudio spiritali. Electionem quoque abbatis supradictis monachis regali autoritate concedo, ut habeant potestatem eligendi quemcunque siue quoscunque uoluerint, ea ratione, ut regulam cum sibi subiectis custodiat. Si quis autem, quod absit, hanc cartam infringere uoluerit, uel eiusdem loci familie  ullam molestiam in aliqua re intulerit contra uoluntatem abbatis, iram Dei incurrat, ac regie maiestatis reus omni tempore teneatur. Et ut hec descriptio firma sit, annullo sigillari eam iussimus nostro. Adalolfus resignauit. Datum quod fecit mensis Ianuarius. In publico palatio  in ñ m XIIII regni nostri feliciter [c 2Kb] .





XXXI. Tellonis episcopi Curiensis testamentum 



In nomine sancte Trinitatis. Cum mysterium optamus recordari, et secreta cordis nostri semper debere reminisci Altissimi beneficia humano generi tributa: cum Dominus Deus noster iehsu Christus dignatus est descendere de sinu Patris ad nos redimendos, qui me etiam indignum et exiguum omnium seruorum Dei, non meis meritis, sed sua clementia inter presules ecclesie sue dignatus est collocare: et, ut perpendo infelicitatem meam nec minus casu fragilitatis mee, quod non meis meritis ullis, sed sua immensa pietate cupio reminisci: adhuc sicut meis, et humane fragilitatis obuolutum peccatis proximorum meorum,  quod per primum parentem nostrum datum est, et incerte uite huius exitus, et spem recuperans, ipso Domino clementer promittente peccatoribus, quod eleemosynis possint, qui uoluerint, peccata sua redimere. Nam et ego indignus Tello uocatus episcopus, non mea ei tribuo, sed sua, ipso tribuente, reddo: cum ipse per prophetam dicit: Domini est terra et plenitudo eius. Et, ut possim dicere, cum ipse propheta ait: Dominus pars hereditatis mee. Et dum tres ecclesie istius sancte Marie semper uirginis matris Domini nostri Iesu Christi, seu sancti Martini, seu sancti Petri, quas in hoc loco constructas esse scimus, seu ceterorum sanctorum, quorum nomina in hoc loco constructa sunt: quorum norma plurimorum seruorum Dei in loco qui dicitur Deserina,  monasterium regularium constructum esse scimus, qua ego indignus, ac si peccator Tello episcopus possidere uideor, et impensis meis plusquam debeo, utor, seu pro peccatis meis multis abluendis uel parentum meorum, dono et ad ipsam ecclesiam sancte Marie seu sancti Martini, seu sancti Petri transfundo, hoc est, aui mei Iactati et auie mee Saluie, et genitoris mei uictoris uel illustris presidis et genitricis mee Teusinde, seu auunculi mei uigilii episcopi et germanorum meorum Zacconis, Iactati et uigilii, et nepotis mei uictoris et germane mee Saluie, seu neptis mee Teusinde et Odde. Et adhuc dicente scriptura, quod qui res ecclesie possedit, seu aliquid proprietatis habuerit, testantur canones cum rebus ecclesie debet sociari: propterea ego Tello  peccator ordinatus episcopus, hic superius testimoniis confirmatis, cedo post obitum meum uel decessum ad supradictam sacrosanctam ecclesiam sancte Marie et sancti Martini, seu sancti Petri censum, quem in perpetuum esse constituo atque discerno, et de iure meo in ius, et dominationi eius trado, atque usque in perpetuum transfundo: hoc est terra uel hereditas patris mei uictoris uel illustris Presidis,  quecumque acquisiuit per singula strumenta de quocumque ingenio conquisita ac mihi Dominus per suam largitatem dare dignatus est: hoc est curtem meam in Secanio; in primis salam cum solario subter caminata, desuper alias caminatas subter cellarium, coquina, stuta, circa curtem stabulum, tabulata, torbaces, uel alia hospitalia, uel cellaria, et quidquid ad ipsam curtem pertinet, omnia ex integro. Item curtinum cum pomiferis suis. Item ortos et uineas subter curtem ex integro. Item in castro Sala muricia subter cellaria, torbaces in ipso castro, quantum ad me legitime pertinet, omnia ex integro. Item ad uicum curtem meam cum tabulata, cum bareca, cum omnibus que ad ipsam curtem pertinent, cum introitu suo ex integro. Item in territoriis agrum  ad Buliu modiales sexaginta quinque, confiniente ad ipsam curtem, alia parte ad sanctum Columbanum: agrum trans uicum modiales decem, confiniente ad Gallonicum, alia parte ad Amanti: agrum in Staua modiales octodecim, confiniente ad uictoris, alia parte in uia: agrum in Sarrs modiales octoginta, confiniente ad sancti Columbani, alia parte in uia: agrum Astirede modiales quinquaginta, confiniente ad Calausionis, alia parte ad uigili: agrum in Renio modiales triginta, confiniente ad Lobeceni, alia parte ad uiuenti: agrum in Renio modiales quadraginta, confiniente ad Iactati, alia parte ad Urseceni: agrum in ipso loco, confiniente ad Pauli, modiales duodecim: agrum ante Sala modiales duo: agrum subter Sala modiales sex, confiniente in uia: agrum Aleuenoce  modiales triginta, confiniente ad sancti Columbani, cum casa, cum duobus tabulatis, cum curte et introitu suo, et cum canicunis suis, confinientem ipsum agrum ad uiam: alium agrum, modiales decem, confinientem ad Solemnis ad sancti Martini. Ad summum Leuenoce Roncale cum edificio suo ex integro: item pradum curtinum subter Secanio, et onera sexaginta cum edificio suo, confiniente ad sancti Columbani, alia parte in uia: aliud curtinum subter uico onera decem, confiniente ad sancti Columbani de ambabus partibus: aliud curtinum, onera octo, confiniente ad curtem. Pradum in Heretis onera sexaginta, confiniente ad sancte Marie, alia parte in uia. Pradum in Leuenoce, onera quindecim, confiniens ad sancti Columbani, alia parte in uedalionis,  quantum me in ipso Leuenoce habere uidetur, ex integro. Item in alpe Agise onera centum. Pradum in Castrices in Roncale, onera uiginti, confiniens ad Agusti, alia parte in uia. Pradum supra saxa Roncale onera triginta, confiniens in sancti Martini, alia parte in uederanionis. Et super Falarie gradum onera sex, confiniens in sancti Stephani, alia parte ad Lobonis. Item in Flemme Roncale ex integro.  Item de colonis de ipsa curte Secanio: Ariscio, Gaudentius, Exoberius, Calanho, ualerius, Anulfus, Crespio, Iactatus: isti omnes cum uxoribus et filiis suis, agri, prata, et quidquid ad ipsas colonias pertinet, cum omni sondro suo ex integro. Item de Spehaticis Froncione Proiectum, Eualem, Flechosuum, Lobecinum, Aurelium, uictorem, Saturninum, Massonem, Rusticum, Desiderium, Lobucionem. Isti omnes cum uxoribus et filiis suis, agri, prata, uel quidquid ad ipsos spicios pertinet, cum omni sondro suo ex integro. Amantius persona preter terram solam sancte Marie, Auster cum fratre suo, Aurelianus, Prestantius, ualerius, uiuentius, Columba. Hos omnes cum uxoribus et filiis et quidquid ipsi colere uidentur, reuertantur sicut priores. Item uillam meam Iliande,  salam cum cellario, cum omnibus, que circa ipsam salam haberi uidentur ex integro; torbaces, tabulata, barece, curtes, ortus, omnia cum introitu suo; que circa ipsam curtem haberi uidentur, que ad me legitime pertinent ex integro. Agrum subter Lobene modiales sexaginta, confinientem in sancti Martini: agrum ad curtem, modiales quindecim, confinientem in sancte Marie: agrum Aflupio, modiales sex, confinientem in Quartini: agrum Roncale modiales sex: agrum ante uicum modiales sex, confinientem in uia. Item pradum in Campaniola, onera decem, confinient. In sancte Marie. Pradum in Logorione, onera decem, confinient. in sancte Marie. Item super saxa uillam meam cum casa, cum tabulata, cum torbacibus, cum orto, et omnibus que circa ipsam curtem  adpertinent, ex integro: agrum, modiales sexaginta: pradum, onera centum. Alium locum Maniniocum, agrum modiales uiginti: aliud pradum Naulo, onera quadraginta: hec omnia sint data ad supradictam ecclesiam. Item coloni de ipsa curte Iliande, Sporcio, uidalinus, hos duos cum uxoribus et filiis, agros, prata, et cum omni sondro suo, et integro. Item Despicus, uidalianus, Maurentius, Martinus, Caluolus, Lidorius: isti omnes cum uxoribus et filiis suis, et cum omni sondro suo, ex integro. Lopus et Ursocius, qui sunt sine terra, et ipsi sint dati ad sanctam ecclesiam. Item curtem meam in Bregelo, quam addo ad ipsum monasterium sancte Marie, seu sancti Martini, seu sancti Petri. Item Muriciam salam cum cellario, cum caminatis, cum solario, cum torbace,  cum stabulo, cum barecis, cum tabulata, orto, curte, et quidquid ad ipsam curtem adpertinet, cum introitu suo, omnia ex integro. Item agrum in Ruane, modialis triginta quinque, confinientem in flumine, altera parte in sancte Marie: agrum in ipso Ruane, modiales quatuor, et confinientem ad Iuliani, alia parte ad Canis: agrum trans flumen modiales undecim, confinientem ad Proiecti, alia parte in flumen: agrum super Castellum, modiales octo, confinientem ad Siluionis, alia parte ad Eualentis: agrum ad ipsam curtem, modiales octo, confinientem ad Iuliani: agrum in uorce, modiales sexaginta, confinientem in uicaonis, alia parte in uia cum edificio suo, cum curte et introitu suo, omnia ex integro. Item in Selauno  curtem meam, cum tabulata, cum bareca, cum torbace, cum omni adpertinentia sua, et quidquid ad ipsam curtem pertinet, ex integro. Item agrum ad Feniles, modiales octoginta, confinientem ad ipsam curtem: agrum Ardune modiales sexdecim, confinientem ad Eualentis, alia parte in Iuuenti: agrum in uicinaues, modiales septemdecim confinientem ad Lomelengum, alia parte in sancti Martini: item pradum ad Sorella, onera octo, confinientem ad Lidori: pradum Aniues in Curtino, onera duodecim, confinientem ad Abatisse: pradum in Esce, onera uiginti, confinientem ad Beraui: pradum in Colimne, onera quinque: pradum ad Renum, onera uiginti, confinientem ad uicturucionis, altera parte ad Iuliani: pradum in Ruane, onera decem,  confinientem ad sancti Martini: pradum in uallecaua onera quatuor, confinientem in uia: pradum Macene, onera uiginti quinque, confinientem in uia, alia parte ad Crespionis. Item coloni de ipsa curte de Taurento: Laurentius et Lopus: hos duos cum omni sondro suo, ex integro. De Selaune, Lidorius, Maurus, Befanius, Sicarius: isti omnes cum uxoribus et filiis suis, et cum omni sondro suo, ex integro. Item Specius de Andeste, Amantius, Montanarius, Exoberius, Frictellinus, Iohannes: isti omnes cum uxoribus et filiis suis, cum omni sondro suo ex integro. Item de ipsa curte, Maurelius, Dominicus, Donadus: isti omnes cum uxoribus et filiis suis, agrum, pradum, uel quidquid circa ipsas casas adpertinet, omnia ex integro. Leo persona sola. Fescianus cum uxore et filiis  suis, agri, prada, et cum omni sondro suo, ex integro: isti omnes reuertantur post obitum nostrum ad ipsum monasterium sancte Marie seu sancti Martini seu sancti Petri. Item in Maile, agri, prada, sola, orti cum pomiferis, quantum ad me legitime pertinet, preter terram ecclesiis, portionem meam ex integro: et preter coloniam, que concessi iuniori meo Senatori pro seruitio suo in ipso Maile. Item in Canpellos, agros, prada, sola, ortos cum pomiferis suis, et quidquid ad me legitime pertinet, omnia ex integro. Similiter et silua Plana super Maile, quantum ad me legitime pertinet, sit datum et concessum ad ipsum monasterium sancte Marie, seu sancti Martini, seu sancti Petri. Item siluas, scales fructiferas, quas damus ad ipsum monasterium, quod superius nominauimus,  super Iliande, quantum ad me pertinet, ex integro. Item in Rucene curtem meam cum sala, cum cellario, cum caminata, cum solario, cum torbace, cum stabulo, cum bareca, cum tabulata, cum orto, et quidquid circa ipsam curtem adpertinet, cum introitu suo, et exitu, cum aquis, cum pascuis in siluis: item Roboredum subter Rucene, ex integro. Item Alpes, quas damus ad ipsum monasterium, quod superius nominauimus: Naulo media, Mendane cum Seciuo suo, ex integro. In Fadohine portionem meam ex integro. In Ceipene portionem meam ex integro. Item definimus de fidelibus nostris, quibus, quantum concessimus nobis uiuentibus, et post obitum nostrum donamus. In primis Lidorius tenet specium, quem  colit uidales: ipse reuertatur post obitum nostrum ad ipsum monasterium cum omni adpertinentia sua: similiter et terra quam ipse Lidorius possidet. Donamus ei agros, prada, modiales septuaginta; nam omnia que super hunc numerum habere uidetur, reuertantur ad supra dictum monasterium. Item et Alecus tenet in ipso Iliande agrum modiales quadraginta, et ipse reuertatur post obitum nostrum ad ipsum monasterium. Item Gaudentius tenet agrum, modiales quindecim, et ipsum reuertatur post obitum nostrum ad ipsum monasterium. Item Crescentianus tenet specium in Rucene, et quatuor modiales in Renio, et ipsum reuertatur, sicut superius. Item Leontius camerarius tenet modiales quinque de Helanengo: item presbyter uigilius tenet modiales tres de Helarinengo,  et ipsum reuertatur post obitum nostrum ad ipsum monasterium. Item Goncio tenet in uorce agrum, modiales octoginta, et ipsum reuertatur post obitum nostrum ad ipsum monasterium: item uadardus tenet agrum modiales quinquaginta, ipsum reuertatur post obitum nostrum ad ipsum monasterium: item Ianuarius tenet in Tauronto duas colonias preter homines; et ipse reuertantur ad ipsum monasterium post obitum nostrum. Item quam coloniam tenet presbyter Siluanus, agri, prada, sola, orti, edificia cum omni adpertinentia et cum ipso seruo nostro, nomine uiuentio, qui in ipsa casa habitat: reuertantur hec omnia post obitum nos rum ad ipsum monasterium. Item colonias quas tenet presbyter Lopus in Falarie, una cum homine, alia sine homine, pradum  quindecim, agrum in Roncalina, modiales uiginti: reuertantur hec omnia post obitum nostrum tam serui, quam terra ad ipsum monasterium. Item colonia in ipso Falarie, quam colit Iactatus, ipsam donamus iuniori nostro Senatori tam nos uiuentes, quam post obitum nostrum ad possidendum. Item coloniam quam tenet Amicho, ipsa reuertatur post obitum nostrum ad ipsam ecclesiam. Item colonia quam tenet Laueso in Fleme, quam colit Orsianus, ipsa reuertatur post obitum nostrum ad ipsum monasterium. Item in ualendano Maiorinus tenet agrum modiales uiginti quinque, ipse reuertatur post obitum nostrum ad ipsum monasterium. Similiter et in Amede coloniam, quam ipse possidet, habeat commendatione,  ipse Maiorinus cum ipsa colonia ad ipsum monasterium cum uxore et filiis suis nutrimentum. Quod si semetipsum ab ipso loco abstraxerit, ipsa possessio in ipso monasterio stabilis sit permanere, nec liceat alicui ab hoc abstrahere. Item terram quam tenet Drucio in Castrice, ipsa reuertatur post obitum nostrum ad supradictum monasterium, et ipsum Drucionem statuemus ad ipsum locum sacrum esse commendatum. Hoc stabilimentum proponimus, et quidquid immemores fuimus, aut in hac donatione sanctorum non conscripsimus, preter quartam, quam reliquimus curti nostre Flumini, de ominibus rebus nostris absolucionem uti conscripta est, permanere. Et dum mihi omnipotens Deus in hoc seculo uitam concesserit, omnia in mea permaneant  potestate, et donatio hec post obitum meum firma permaneat tam agris, quam pradis, solis, ortis, edificiis, farinariis, alpibus, siluis, aquis, pascuis, accessionibus, uineis, pomiferiis, peculiis, maiore, minore, eramentis, ferraturis, loramentis, uasis, utensilibus, mobile et immobile omne, quidquid ad uitam hominis pertinet, sit datum, atque concessum ad ipsum monasterium sancte Marie, seu sancti Martini, siue sancti Petri, quod nuncupatur Desertina. Si quis  quod ego  aut ullus de heredibus, uel proheredibus meis, tam uirilis sexus, quam feminei genere ortus, seu de certis uel incertis, aut pretextatis cognationibus nati, tam propinqui ex genere meo, quam ex longinquo mihi proximi, uel quelibet extranea persona,  minima uel maxima, iudicia agens, cura, aut regalis potestas, uel aliquis per regalium potestatem concessam, aut dogalium presentiam commotam, aut per muneris dona, uel potestate propria inepte superba crediderit, aut ausus fuerit ab his ecclesiis abstrahere, et contra hoc factum nostrum, aut genitoris mei, quod ipse precepit, ut ita fieret, mandatum, ut hec conscriptio proprietatis facultatum nostrarum fieret, tam de compactione, quam de proprietate, de qualicumque tractu, uel conquisito ad nos nosse peruenisse. Hoc stabilimentum redemptionis peccatorum nostrorum statuimus habere, et consortio sanctorum obfirmari, quod ego indignus sana mente et sospite corde, me uiuente, patris mei precepta, mea desideria curaui adimplere, ut pro me, et  pro omnibus parentum meorum, qui superius conscripti sunt, ab altissimo Iudice mereamur ueniam de peccatis promereri. Propter hoc mundi Creatorem posui intermedium iudicari, ut infestus fiat contra eum, qui contra factum istud ausus fuerit inrumpere, aut temptare, uel quolibet ingenio calumniam contra ipsas ecclesias presumpserit generare. In primis iram Domini nostri Iesu Christi incurrat, et a sancta Trinitate, id est, Patris, et Filii, et Spiritus sancti, anathema fiat, parique modo in die iudicii ad sinistram cum impiis in profundum inferni descendat, sicut Dathan et Abiron, et Core, qui contra Moysen rebelles steterant, sic ille, sicut illi, semetipsum hiato terre demergat: et sicut Iudas traditor Domini, semetipsum in laqueo suspendat, corpus et  animam penalium gehenna sine fine obtineat - et quantum de peccatis nostris, et parentum nostrorum, et fidelium nostrorum diuina pietas pro his clementer iusserit indulgere, horum omnium peccata tota super ipsum ueniant et cum diabolo et ministris eius damnationem accipiat, et a cunctorum catholicorum fidelium consortio extraneus appareat. Insuper et in resurrectione humani generis septem damnationes mortis in stagno ignis super ipsum incumbant. Prima damnatio, a sanctis separatio. Secunda a facie Domini repulsio. Tertia in inferno demersio. Quarta operis eius retributio. Quinta sine penitentia, quia nulla erit remissio. Sexta sine fine cruciatio. Septima, omnium penarum non erit finitio, et  ab ipso consortio qui illic diu noctuque deseruiunt. Et super hec omnia insuper sit culpabilis ad actores sepe dictis ecclesiis auri libras uiginti et argenti pondus quadraginta, et quod repetit, in nullo petitio sua obtineat effectum, sed fiat, ut decet, confusus de omnibus. Et cessio mea quam ego prompta uoluntate et deuota mente rogaui fieri, inconuulsa omni tempore usque in perpetuum obtineat firmitatem stipulatione subnexa. Anno 15 sub regno domini nostri Pippini regis, quod est XuIII Kal. Ianuarias, facta charta donationis sanctorum. Acta Curia in ciuitate publica, sub presentia uirorum bonorum plurimorum testium. + Signum manus Domini Tellonis episcopi largitoris, qui hec fieri iussi, et manu mea propria firmaui. + Signum presbyteri Siluani testis. + Signum manus  Iustiniani iudicis testis. + Signum Presentis curialis testis. + Signum Lobucionis de Amede curialis testis. + Signum Constanti de Senegaune curialis testis. + Signum Lobucionis de Maile militis testis. + Signum Pauli de Tremine militis testis. + Signum Claudii de Curia curialis testis. + Signum Urseceni de Scanauico curialis testis. + Signum uictoris filii Prestantis militis testis. + Signum Iustiniani de uico Meldone militis testis. + Signum Foscionis de Pogio militis testis. Et ego Foscio presbyter iussus a domino meo Tellone episcopo hanc donationem scripsi, et manu mea propria subscripsi.





XXXII. Preceptum Pippini regis, quo uillam Exonam monasterio sancti Dionysii restituit .



Pippinus rex Francorum uir illuster. Credimus nobis apud eternum iudicem in mercede sociare, si hoc cognoscimus, quod ad loca sanctorum fuisse delegatum, et per preceptionem anteriorum regum manu suscripta inibi confirmatione per nostris oraculis pro amore Dei, et retributionem sanctorum, affirmamus. Ideoque uenerabilis uir Folradus abba de basilica peculiaris patroni nostri sancti Dionysii, ubi ipse pretiosus martyr cum sociis suis in corpore quiescere uidetur, uel ipse abba una cum turma plurima monachorum degere uidentur, uel Domino militare noscuntur, missa petitione nobis suggesserunt eo quod Clotharius rex Francorum per sua preceptione  ad ipsa casa domni Dionysii delegasset uilla cognominante Exona, sita super fluuio Exone in Pago parisiaco: et postea Chlodouius rex Francorum iterum ad basilica ipsa reconfirmasset per sua preceptione: unde et ipsas preceptiones nobis ostendit ad relegendas, ubi inuenimus quod per iniqua cupiditate a malignis hominibus postea ipsa uilla Exona de ipsa casa S. Dionysii fuit abstracta, uel imminuta. Peciit ipse abba, uel ipsa congregacio celsitudinem regni nostri, ut per confirmationem nostram uel deliberacionem nostram tale emanire deberemus preceptum, ut sicut a Remehone comite per nostrum beneficium usque modo fuit possessa, cum omnibus terminis uel appendiciis suis, ita cum omni integritate ad ipso monasterio uel monachus ibidem deseruientes,  seu luminaria ipsius ecclesie procuranda, uel stipendia pauperum, ibidem predicta uilla proficere debeat in augmentum, et ut melius delectet ipsos monachos pro nobis, uel bone memorie germano nostro Kallomagno quondam, seu subsequente progenie nostra, die noctuque Domini misericordiam attentius deprecare. Igitur predicta uilla cum omnibus theloneis publicis, et cum terris, domibus, edificiis, accolabus, mancipiis, uineis, siluis, campis, pratis, aquis aquarumue decursibus, mobilibus et immobilibus, farinariis, sicut supra diximus, cum omni integritate pars predicti monasterii eiusque rectores habeant, teneant atque possideant, et ad ipsa casa Dei in nostra eleemosyna uel germano nostro usque in perpetuum absque ullius repeticione debeat  esse iure integro confirmata. Et ut hec cessio firmior habeatur, nos eam subterfirmauimus, uel de anulo nostro sigillare studuimus.

Signum + Pippini gloriosissimi regis.

In Dei nomine Baddilo recognouit.

Datum in mense Iulio, anno decimo quinto regni nostri Aurelianis ciuitate publice. Itherius scripsit feliciter. Amen.





XXXIII. Donatio Pippini monasterio sancti Antonini .


Notitia traditoria atque forbanditoria peracta a domino Pipino rege serenissimo Francorum et Aquitanorum, in presentia atque manu Fedancii abbatis  ecclesie sancti Antonini martyris, que est sita in ualle que dicitur nobilis ubi terminus esse dinoscitur in pago Rutinico.

Ad hanc traditionem affuere uiri religiosi testes . . . abbatis Fedancii scilicet Ildebaldus archiepiscopus sedis Remensis, nec non Aimarus Bituricensis sedis archiepiscopus, una cum caterua episcoporum ceterorum numero XII, inter quos adfuit Iustinus episcopus morbo regio percussus, qui prostratus coram altare ubi caput sancti Antonini custodiebatur gloriosissimi martyris, subito diuina protectione munitus et eius interuentu liberatus est. Hac caterua residente simul aderat turba militum et comitum, inter quos erat Bertalargus comes, uulfrandus, Botelinus,  Paletini comites, et alii numero XuI. Qui omnes una uoce censere nec non acclamauere cum maxima turba populorum qui ibi aderant, dignum esse augmentari casam Dei ob amorem et reuerentiam beati Antonini martyris, qui defensor et protector semper extitit regi et omni exercitui suo. Ad quorum acclamationem Pipinus rex serenissimus adquieuit augmentari casam Dei regalibus donationibus. Itaque cum suis consultus magnatibus, monasterium S. Petri apostoli quod dicitur Mormacus, quod est situm in pago catucirno super fluuio Auarionis, in proprium tradidit beati Antonini martyris capiti et altari, in quo Dei honore et benedictione quiescit, et abbati Fedancio uenerabili uiro et monachis et clericis inibi degentibus presentibus et futuris. Hoc monasterium totum  predictum et ab integrum cum suis adiacentiis, scilicet cum aliis duabus ecclesiis quarum una Mornagallus et alia capella sancti martyris Felicis, nec non et cum monachis et mancipiis et omnibus possessionibus que ad illud pertinebant, et in futuro, Domino annuente, largienda erunt; cum uineis, ortis, terris cultis et incultis, aquis aquarumue decursibus, paxeriis, molendinis quod omne ultra fluuium uIIII cubitis, dedit a termino montis Cussonis usque ad mediam aurem et usque ad os antiqui uasis. Quantum infra illos fines concluditur totum et ab integrum, dedit in proprium alodem supra dicte case Dei. De repetitione uero si quis imperator uel rex aut dux, comes uel uice comes aut abbas, uel persona quelibet magna uel parua a casa Dei abstrahere hec supradicta  uoluerit; omnium supradictorum episcoporum gladio anathematis feriatur et cum Dathan et Abiron in inferno sepeliatur. Data II Kal. April. anno 16 regni Pipini serenissimi imperatoris. Sigiltredus scripsit. Signum Pipini regis. +





XXXIu. Pippini regis preceptum quo Fuldensi ecclesie Autmundistat uillam largitur .


Pippinus rex Francorum uir inluster, et quia monente Scriptura ita oporteat unumquemque constanter preparare quatenus ueniente in conspectu superni Iudicis illam mereatur Domini piam uocem audire, quem omnes iusti ex bonis actibus erunt gauisi, quapropter nos salubriter, ut credimus, considerantes  qualiter ex terrenis rebus quibus diuina misericordia nobis affluenter in hoc seculo largire dignata est saltim uel in pauperibus ex hoc tribuere deberemus, unde misericordiam eius adepisci ualeamus, idcirco donamus nos pro anime nostre remedium uel bone memorie germano nostro Carolomanno quondam, ad monasterium Fulda ubi domnus Bonefacius corpore requiescit, uilla aliqua noncupante Autmundistast, qui ponitur in pago Moinigangio super Fluuio Riechina cum omnibus terminis uel appendicys suis ut cum omni integritate ad ipso monasterio uel monachis ibidem deseruientibus seu Luminaria ipsius Ecclesie procuranda uel stipendia pauperum, ibidem predicta uilla proficere debeat in augmentum, et ut melius dilectat ipsos monachus  pro nobis uel germano nostro seu subsequentem progenie nostra, die noctuque Domini misericordia adtentius deprecare; igitur predicta uilla una cum terris, domibus, edificys, accolabus, mancipys, saluis, campis, pratis, pascuis, aquis, aquarumue  decursibus mobilibus et immobilibus sicut supra diximus cum omni integritate quicquid presenti tempore nostra ibidem uidetur esse possessio pars predicti monastery huiusque rectores habeant, teneant atque possedeant, et ad ipsa casa Dei in nostra elymosina uel germano nostro usque in perpetuum absque ullius repetitione debeat esse iure integro confirmata; et ut hec cessio firmior habeatur nos eam subter firmauimus uel de anolo nostro sigillare studuimus.

Signum + Pippini gloriosissimi regis.

In Dei nomine Baddilo recognouit et subscripsit.

Datum in mense Iulio anno quinto decimo regni nostri actum Aurilionis ciuitate publice in Dei nomine Hitherius scripsit feliciter [a 1Kb] .





XXXu. Sigfridi dynaste in Alsacia littere ad filium Altmannum, qua monasterio Gregoriano plurima bona assignat .



Dilectissimo et amantissimo filio meo Altmanno. Ego in Dei nomen Sighifridus, cogitans pro Dei amore, ut tibi tradidissem res meas in pago Alsacinse, et ipsas res sunt in uillas nuncupantes in fine Sigolt [b 1Kb] marca, et in Altheim [c 1Kb] uilla, et in alias duabus uillas qui dixitur Saxones [d 1Kb] , et in uilla uel in fine Heiderheim [e 1Kb] marca, et in uilla uel in fine Tessinheim [f 1Kb] marca, et in uilla Tuginisheim [g 1Kb] qui est in marca Heruncheim [h 1Kb] et in ipso fine Heruncheim [i 1Kb] marca, de silua, unde potest incrassare  porcos quinquaginta, et in ipsa marca Heruncheim [i 1Kb] de prata, unde potest secare de feno carradas centum triginta, excepto particulas illas, qui per casas Dei condonauimus. Iterum trado ipsas res denominatas, quod superius diximus, tam casas quam curtiles edificiis, mancipiis, uineis, terris, campis, pratis, siluis, aquis, aquarumue decursibus, dono atque transfundo. Siquis ego ipse aut de heres ac pro heredibus meis uel quislibet ulla opposita persona qui contra hanc traditionem uenire conauerit, aut infrangere uoluerit, in primis iram Dei incurrat offensus et ab omni limine sanctorum excommunicatus appareat, et sociante fisco auri uncias III et de argento pondera u coactus exsoluat.

Actum in uilla Heruncheim [k 1Kb] publice. Signum  Sighifrido qui hanc traditionem fieri rogauit + signum Luitghero + signum Sighimundo + signum Marcoldo + signum Siwalfuino + signum Horsenino + signum Ebornino + signum Raffaldo + signum Bero. Datum quod fecit dei Dominico uIII Kal. Augusti  anno 18---regnante domino Pippino gloriosissimo rege.

Ego Hurulfus hacsi indignus peccator presbyter hanc tradicionem rogitus scripsi et subscripsi.





XXXuI. Preceptum Pippini regis, quo silua Aequalina monasterio San-Dionysiano conceditur .


Pippinus gratia Dei rex Francorum uir inluster, omnibus agentibus tam presentibus quam et futuris. Optabilem esse oportet de transitoria promereri eterna, uel de caduca substantia erogandum lucrare gaudia sempiterna. Igitur nos eadem re considerantes, donamus ad basilicam sancti Dionysii, ubi ipse pretiosus corpore requiescit cum suis sanctis sociis,  et Fulradus abba rector preesse uidetur, donatumque in perpetuum pro anime nostre remedium, seu et propter locum sepulture corporis mei, ad eundem sanctum locum esse uolumus, hoc est foreste nostra cognominante Aequalina , cum omni merito et soliditate sua, quicquid ad ipsa sylua aspicere uel pertinere uidetur, sicut usque nunc a nobis fuit possessa. Propterea per hanc preceptionem specialius iubemus; atque perpetualiter statutum esse uolumus, ut iam dicta sylua Aequalina cum omni integritate sua, quicquid deintus seu aforis ibidem aspicit: id est tam mansis, terris, domibus, edificiis, accolabus, mancipiis, syluis, uineis, campis, pratis, pascuis, aquis aquarumue decursibus, mobilibus et immobilibus, pecuniis, peculiis  utriusque sexus, gregis cum pastoribus, necnon et diuersa feraminum genera, seu et forestarios cum ipsorum mansibus in ipsa foreste per diuersa loca commanentes: id est Cotonarias  cum omni integritate, et in Ulfrasiagas mansos duos, et Humlonarias cum integritate; uisiniolo similiter, Ursioneuillare similiter; in Putiolis  mansos duos, et Adsummumbragium [a 1Kb] cum omni integritate, preter mansum dimidium; et in uillarcellum  mansum unum; in Brogarias mansum unum, et Actricomonte cum integritate, et in Asbertouicinio similiter, in uillare  mansos duos; in Popiniagas mansum unum, et in uallis similiter: omnia et ex omnibus, sicut diximus, totum et ad integrum preter tantum quod antea exinde ad loca  sanctorum per strumenta cartarum noscitur fuisse concessum; id sunt ad sanctum Germanum Parisiensem, et ad cellam que uocatur Fossatis que sita est in ipso Parisiaco et ad sanctum Benedictum Floriacensis monasterii, et ad Ecclesiam sancte Marie Carnotensis urbe, et ad sanctam Mariam Argentogelensis monasterii et ad sanctum Petrum Pectauensis Ecclesie: in reliquis uero pars prefati monasterii a die presente perpetualiter recipiat ad possedendum. Confinia uero de ipsa foreste hec sunt: de una parte suprascriptas Cotoniarias, et Watreias, et Sarnetum , et uetus monasterii; ex alia  parte Epaneuilla, et supra scriptio Putiolis et Rumbelitto ; de tertia uero parte Hermolitum ; de quarta igitur parte Adtaneuilla  et Burdoniaco  et Condato  et uitriaco; de quinta igitur parte Pincionemonte  et uillare. Hec omnia superius comprehensa ab hodierno die rectores ipsius sancti loci prefata sylua Aequalina sub emunitatis nomine habeant, teneant, atque in usu ipsius monasterii possideant et fruantur. uerumtamen uolumus atque precipimus, ut nulla presumptio iudiciarie potestatis pro quibusdam occasionibus, aut aliquid exercitandum uenationibus, absque permissuum rectoris ipsius monasterii ullo unquam tempore infra ipsos terminos ibidem ingredi penitus non presumat, sed  sicut in nostra eleemosyna concessimus, ita in perpetuum sit omnimodis conseruatum. Quam uero preceptionem, ut firmior habeatur, subter eam decreuimus adfirmare.

Signum + Pippini gloriosi regis.

[b 1Kb] Hitherius recognoui et subs.

Data in mense Septembrio, anno decimo Septimo regni nostri. Actum in monasterio sancti Dionysii feliciter.





XXXuII. Preceptum Pippini regis de immunitate monasterii sancti Dionysii .


Pippinus rex Francorum uir inluster. Incipientia regni nostri affectu de nostra erectione integre auxiliante  Domino uigilaui et pro ipsa bona opera auctum cum consilio pontefecum, uel seniorum optimatum nostrorum emunitate, pro nostro confirmandum regnum et mercide, uel adine piscendam uitam eternam renouare deberimus: quod ita et fecimus. Ergo oportet climentie principali inter citeras petitiones illud quod pro salute adscribitur, et pro diuine nominis postulatur, placabile auditum suscipere, et procul dubium ad effectum perducere, quatenus de caducis rebus presentis seculi eterna conquiritur iuxta preceptum Domini dicentis: Facite uobis amicos de mammona iniquitatis . Ergo de mammona iniquitatis, iuxta ipsius dictum nos oportet mercare eterna celestia; et dum sacerdotum congrua impertimur beneficia, retributorum Domino  [retributorem Dominum] ex hoc habere mereamur in eterna tabernacula. Igitur uenerabilis uir Fulradus abba de basilica peculiaris patroni nostri domni Dionysii martyris, ubi ipse pretiosus domnus in corpore requiescit, climentie regni nostri supplicauit eo quod ab antecessoribus regibus a longo tempore omnis emunitatis de uillas prefate sancti Basilici fuit concessum, unde et ipsas preceptionis se per manibus habere adfirmat, et hoc usque nunc inuiolabiliter adserit esse conseruatum: unde petiit ut hoc pro nostram auctoritate dinuo pro rei firmitate, circa ipso sancto loco uel hominis qui si eum substantia  eorum ad ipsa basilica tradunt uel condonant, iuxta quod anteriores regis per eorum auctoritates ad ipsa basilica hoc prestiterunt et confirmarunt, hoc iterato circa ipso abbate concedere et confirmare deberemus. Ideo cognuscat magnitudo seu utilitas uestra, quod nos pro reuerentia ipsius sancti loci, uel pro quieti in ibidem Deum famulantium promptissimam uoluntatem dinuo concessisse, et in omnibus confirmasse, uestra cognoscat solertia. Quapropter per hanc preceptum quod specialius decernimus, et in perpetuum uolumus esse mansurum, iubemus ut neque uos, neque iuniores, seu successores uestri, nec quislibet de potestate iudiciaria accinctus, in curtes prefatis sancti basilici domni Dionysii, ubi et ubi, in quascumque pagus in regno Deo propitio nostro,  quod ad die pars ipsius monasterio possidere uel dominare uidetur, uel quod a timentibus Deum hominibus per legitima instrumenta fuit ibidum concessum, aut inantea fuerit additum, atque dilegatum, nec ad causas audiendum, aut fideiussores tollendum, nec ad freda exigendum, nec ad mansionis faciendum, nec paratas, nec ullas redibitiones requirendum, ingredere nec exigere quoquo tempore penitus non presumatur, nisi quicquid exinde potuerit sperare fiscus noster, omnia et ex omnibus, pro mercedis nostri compendium, cum omnibus fredis ad integrum simet concessus, ut dictum est, inspectas ipsas preceptiones anteriorum regum, uel iuxta quod presens nostra continere uidetur auctoritas, quicquid ipse sanctus locus ad die presente, ut diximus, habere  uidetur, quam quod impostmodum a Deum timentibus hominibus, uel a nobis ibidem fuerit additum uel conlatum, seu quibuscumque iuste et rationabiliter cum omne substantia sua ad ipso monasterio se tradederit, et res suas per legitema instrumenta ibidem delegauerit uel firmauerit, sub integra emunitate ad die presente ualeat resedere quietus atque securus: et, ut dictum est, quicquid exinde forsitan fiscus noster sperare potuerat, in luminaribus, uel in stipendiis, seu et in alimoniis pauperum ipsius monasterii, perenniter pro nostris oraculis ad integrum in omnia et ex omnibus sit concessum atque indultum, ut eius [eos] melius dilectet pro stabilitate regni nostri, uel pro quietim quibuslibet cunctis leudis  nostris Domini misericordiam adtentius deprecare. Et ut hec auctoritas nostris et futuris temporibus circa ipso sancto loco perenniter firma et inuiolata permaneat, uel per tempora inlesa custodiatur atque conseruetur, et ab omnibus iudices melius credatur, propria manu annotatione studuimus adumbrare.

Signum + Pippini gloriosissimi regis.

Hitherius recognoui et subscripsi.

Data nono Kal. Octobr. anno 17 regni nostri. Actum in ipso monasterio sancti Dionysii.





XXXuIII. Preceptum Pippini de confirmatione priuilegiorum monasterii sancti Dionysii .


Pippinus rex Francorum uir illuster. Incipientia  regni nostri affectu de nostra erectione integre auxilante Domino uigilaui, et pro ipso bono opere actum cum consilio pontificum, uel seniorum optimatum nostrorum pro nostro confirmando regno, et pro mercede, uel adipiscenda uita eterna, et pro reuerentia sancti Dionysii martyris, Rustici et Eleutherii, qui glorioso ac triumphali uoto pro Christo amore coronam martyrii consecuti sunt, ad basilicam ipsorum, ubi requiescere uidentur, et in miraculis coruscant, ad ipsos monachos, qui ibidem deseruire uidentur, sub libertate euangelica regulariter uiuentes, sicut antiqui patres uel anteriores reges confirmauerunt, nos denuo in ipso sancto loco nostro munere priuilegium renouare deberemus: quod ita et fecimus. Ergo oportet clementiam principalem inter  ceteras petitiones illud, quod pro salute adscribitur, uel pro diuino nomine postulatur, placabili auditu suscipere et ad effectum perducere, ut fiat in mercedis coniunctionem, dum pro quiete seruorum Dei uel congruentia locis uenerabilibus impertitur peticio. Ergo dum et omnipotens Pater, qui dixit de tenebris lumen explendescere, per Incarnationis mysterium unigeniti Filii sui Domini nostri Iesu Christi, uel inlustrationem Spiritus sancti illuxit in corda sanctorum christianorum, pro cuius amore et desiderio inter ceteros triumphos gloriosos martyrum, beatus Dionysius, et sepe iam dictus Rusticus et Eleutherius, qui primi post apostolos sub ordinatione beati Clementis, Petri apostoli successoris, in hanc Galliarum prouinciam aduenerunt, ibique predicantes  baptismum penitentie in remissionem peccatorum, dum in hunc modum certabant, ibi meruerunt palmam martyrii et coronas percipere gloriosas: ubi per multa tempora et usque nunc in eorum basilica, in qua eorum corpora requiescere uidentur, non minima miracula uirtutum Christus pro ipsis dignatur operari: in qua etiam domnus Dagobertus quondam rex uidetur quiescere, utinam et nos per intercessionem sanctorum ipsorum in celesti regno cum omnibus sanctis mereamur participari, et uitam eternam percipere. Igitur uir uenerabilis Folradus abba de ipsa basilica peculiaris patroni nostri domni Dionysii clementie regni nostri credidit suggerendum, quod a longo tempore a pontificibus Parisiorum urbis integrum priuilegium ad ipsam basilicam domni Dionysii  fuisset concessum, et ab interioribus regibus parentibus nostris de eo tempore usque nunc confirmatum: qui et ipsum priuilegium seu et ipsas preceptiones uel confirmationes se pre manibus habere affirmat; sed pro integra firmitate peciit uir ipse Folradus abba a celsitudine nostra ut nos iterato per preceptionem nostram hoc deberemus affirmare. Quorum tam religiosam petitionem libentissime suscepisse, et in omnibus confirmasse uestra comperiat magnitudo. Sed quia a suprascriptis principibus uel a ceteris priscis regibus etiam et a Deum timentibus hominibus Christianis ipsum templum, uel ipse sanctus locus propter amorem Dei et uitam eternam rebus uidetur esse ditatus, nostra integra deuotio est, ut  superius intimauimus, ut priuilegium ad ipsum sanctum locum abbati uel fratribus ibidem consistentibus facere uel confirmare pro quiete futura deberemus, ut facilius ipsi congregationi liceat pro stabilitate regni nostri ad limina uel ad sepulchra ipsorum martyrum iugiter exorare. Nos ergo per hanc seriem auctoritatis nostre, iuxta quod per supradictum priuilegium a pontificibus factum est, uel anterioribus regibus confirmatum, pro reuerentia ipsorum martyrum confirmamus, ut si qua ad ipsum sanctum locum tam in uillabus, mancipiis, uel in quibuscumque rebus atque corporibus a priscis principibus, seu a Deum timentibus hominibus propter amorem Dei fuit ibidem delegatum, aut deinceps fuerit additum, dum et ex munificentia regum, ut diximus, ipse sanctus  locus uidetur esse ditatus uel conditus, ut nullus episcoporum nec presentes nec qui futuri fuerunt successores, aut eorum ordinatores, uel quelibet persona, non possit aliquo ordine de loco ipso aliquid auferre, aut aliquam potestatem sibi in ipso monasterio usurpare, uel aliquid quasi commutationis titulo absque uoluntate ipsius abbatis, uel ipsius congregationis uel nostro permissu, et neque calices, neque cruces, seu indumenta altarium, uel sacros codices, aut aurum, aut argentum, uel qualemcumque speciem, de quo ibidem collatum fuerit, uel inantea dandum, auferre aut minuere, neque ad ciuitatem deferre penitus eis liceat, nec facere presumant: sed liceat ipsi sancte congregationi uel ipsi sancto loco quod eis per rectam delegationem collatum  est, perpetim possidere. Illud uero in hoc priuilegio nostre serenitatis placuit inserendum, ut cum abba de ipsa casa Dei de hoc seculo nutu diuino fuerit euocatus, liceat ipsi sancte congregationi de ipso monasterio ex semetipsis eligere, et quem bonum et condignum inuenerint, qui ipsum onus abbatie secundum ordinem sanctum possit regere uel gubernare, et unanimiter consenserint, data auctoritate a nobis, uel a successoribus nostris, ibidem in ipsa casa Dei instituatur abba, et pro stabilitate regni nostri, uel pro cunctis leudis nostris, seu pro salute patrie, Domini misericordiam iugiter ualeant exorare. Quia nos pro Dei amore, uel pro reuerentia ipsorum sanctorum martyrum, et adipiscenda uita eterna, hoc beneficium ad ipsum sanctum  locum, uel ad ipsum monasterium, per consensum pontificum, optimatum, illustrium uirorum, nostrorum procerum, gratissimo animo et integra deuotione uisi fuimus prestitisse uel concessisse, eo scilicet ordine, ut sicut tempore anteriorum regum ibidem in ipsa sancta basilica psalencius per turmas  fuit institutus, sicut ordo sanctus edocet, die noctuque perenniter in ipso sancto loco celebretur. Quam auctoritatem, Christo in omnibus nobis suffragante, confidimus quia adiuuat illi consentientes, et despicit illam destruere cupientes. Et ut firmiorem obtineat uigorem, et nostris ac futuris temporibus Deo auxiliante illesa custodiatur, et per tempora conseruetur, propria manu studuimus adumbrare.

Signum + Pippini gloriosissimi regis.

Data nono Kal. Octob. anno 17 regni nostri. Actum in ipso monasterio sancti Dionysii.





XXXIX. s [a 1Kb] Diploma Pippini regis Francorum, quo Fulrado abbati sancti Dionysii et capellano suo confirmat traditionem illi factam a Widone Alsatie dynasta in Gemar, sancto Hippolyto, Ensheim, Scheffersheim, Grusenheim et Rappolsweiler. Datum 23 Septembris 768.



Pippinus rex Francorum, uir inluster. Omnibus episcopis, abbatibus, seu comitibus, uel proceribus nostris atque missis a palatio nostro ubique discurrentibus. Et quia per Dei misericordiam regna terre gubernare uidemur, oportet ea in Dei nomine indesinenter perpendere, quatenus illorum nostra propitiatio tueatur, quorum nobis sollicitudo commissa esse uidetur, qualiter et illos qui munimine indigent defendamus, atque recto tramite sustentemus. Nam in his precipue honor noster indesinenter clarescere debet, qui non solum fidem intlesam erga nos in omnibus  uisi sunt custodire, sed etiam assiduitatem seruitii totis uiribus iunctis non cessant impendere. Et ideo recte esse censemus, ut qui talia exercere noscuntur, et nostris temporibus uitam eorum faciant pacificam ducere, et futuris, iure firmissimo ea, que a nobis concessa sunt, absque inquietudine liberis potestatibus, Christo presule, ualeant in omnibus dominare. Quapropter dum pluribus noscitur esse compertum, quatenus fideli Deo propitio nostro atque uiro uenerabili Fulrado capellano nostro siue archipresbytero [b 1Kb] ante hos dies aduenienti causa laboris periculum pene mortis constat eum fuisse connexum. Et ideo tradens nobis res proprietatis sue, quas homo aliquus nomine Wido [c 1Kb] eidem delegauerat, ut pro eius anima ipsas res ad loca sanctorum  confirmare deberemus. Sed quia, subueniente diuina misericordia, in pristinam denuo restitutus est sanitatem, predictas iterum res ipsius Fulrado uisi fuimus tradedisse. Sed uerens ipse quasi per quodam temporis spacium pro cupiditatis amore homines aliqui ipsis predictis rebus requerere, uel pro ipsa causa  ei calumniam generare deberent; idcirco petiit celsitudinem nostram, ut pro ipsa traditione in idipsum nostram preceptionem deberemus generaliter confirmare; quod et nos gratante animo ita prestetisse, uel in omnibus confirmasse cognoscite. Precipientes enim ut predictus uir uenerabilis Fulradus Capellanus noster ipsas res, quas memoratus Wido ei tradidit, id est, Ghosmari [a 1Kb] , Audaldouilare [b 1Kb] , Ansulfishaim [c 1Kb] , Suntor [d 1Kb] , Grucinhaim [e 1Kb] , Ratberto uillare [f 1Kb] , uel quicquid per ipsius Fulrado precaria [g 1Kb] predictus Wido possedere uidetur, quod nobis Fulradus tradedit, cum omni integritate, tam terris, domibus, edificiis, accolabus, mancipiis, uineis, siluis, campis, pratis, pascuis, aquis, aquarumue decursibus, mobilibus et immobilibus, pecuniis, peculiis utriusque sexus  gregis cum pastoribus, uel omni suppellectile, quantumcumque de paterno, uel de materno, seu undecumque ab ipso Widone legitimo ordine noscitur peruenire, quicquid in Alsacense et in Mordenaugia habere uisus est; totum et ad integrum, quod in ipsos pagos sua fuit possessio, et Fulrado tradedit, et ipse nobis, ut supra diximus, in sua infirmitate tradedit, atque nos denuo ipsius Fulrado tradedimus; ab hac die ex nostra munificentia licentiam habeat deinceps ipsas res habendi, tenendi, dandi, uindendi, conmutandi; etiam uel si pro Christi amore et sue anime remedium ipsas res ad loca Sanctorum delegare uoluerit, ubicumque ei bene placitum fuerit, ex permisso nostro absque ullius iudicis uel fisci inquietudine, siue extra ipsius Widone heredes refragatione,  liberam ac firmissimam in omnibus de ipsis rebus habiat potestatem faciendi quicquid uoluerit. Quam uero auctoritatem, ut firmior habeatur, uel per tempora melius conseruetur, subter eam firmauimus, uel de annulo nostro sigillauimus.

Signum + Pippino gloriosissimo rege. Hiterius recognouit et subscripsit [h 1Kb] .

Data nono Kalendas Octobris anno 17 regni nostri [i 1Kb] . Actum in ipso monasterio sancti Dionysii.





XL. Preceptum Carolomanni regis, fratris Caroli Magni, quo monasterii Dionysiani immunitates et a teloneis exemptionem omnibus ad festiuitatem seu mercatum sancti Dionysii concurrentibus confirmat .



Carolomannus rex Francorum uir inluster. Omnibus episcopis, abbatibus, ducibus, comitibus, domesticis, uecariis, centenariis, uel omnes agentes, tam presentibus, quam et futuris, seu et omnes missus nostros ubique discurrentes. Igitur cognoscat utilitas seu magnitudo uestra, quia uir uenerabilis Fulradus abba de basilica peculiaris patroni nostri sancti Dionisii, ubi ipse pretiosus domnus in corpore requiescere uidetur, uel ipse abba una cum turma plurima  monachorum in ipso cenobio degerere uidetur, uel dominum militare noscuntur; missa petitione nobis suggesserunt, eo quod bone memorie domnus et genitor Pippinus quondam rex, uel ceteri antecessores, qui ante ipsum uel nos gubernacula regni Francorum tenuerunt, per eorum oraculis eorumque manus roboratas tale beneficium ad casa sancti Dionisii concesserunt infra pago Parisiago, de illa festiuitate sancti Dionisii patronis nostri, in id ipso, seu per uillabus, uel per agros, tam ibidem, quam et alicubi ad negociandum uel negocia plurima exercendum, uel uina comparandum in portus et per diuersa flumina, qui ad ipsa festiuitate aduenerint: ut ipse telloneos in integra de ipsa uice ad casa sancti Dionisii infra pago Parisiago concessissent uel confirmassent sub integritate.  Unde et ipsas preceptiones predictorum, et iudiciaria seu et confirmationes anteriorum regum  nobis in presente obtulerunt ad relegendas: relectas et percursas ipsas preceptiones seu et confirmationes, uel illa iudicio euindicato quod bone memorie domno et genitore Pippino quondam rege, uel Childeberto, necnon et Grimoaldo maiorum domo, quem agentes sancti Dionisii super agentes anteriorum iudicum euindicauerunt, ipsos nobis obtulerunt ad relegendum. Et postea  suggerebat ipse Fulradus, uel monachi sancti Dionisii, et hoc dicebant, ut illi telloneus de illo in uillabus uel agros eorum, totus absque iudicis introitum ad casa domni Dyonisii adesse debebat, et [a 1Kb] Fulradus abba seu capellanus noster iudicium euindicatum seu et confirmatione domno et genitore nostro Pippino gloriosissimo rege per manibus adserit retulisse, uel quomodo a longo tempore regum ibidem fuit consuetudo, uel ad ipsa casa Dei integritate ipse telloneos fuit concessus uel conseruatus. Et dum hac causa sic acta uel perpetrata inuenissent per anteriorum regum, tales preceptiones uel confirmationes nobis obtullerunt relegendas. Et denuo iterum concessimus, ut ab hac die nullus ex iudiciaria potestate, nec in ipso marcado, nec per eorum agros, nec portus,  nec de homines eorum, nec eorum negociantes, nec de omnes naciones quascumque, qui ad iam dicto marcado adueniunt, nec per uillas eorum, nec de nauigia, nec de portus, nec de carra, nec de saumas nullo telloneo, nec foratico, nec rotatico, nec pontatico, nec portatico, nec salutatico, nec cispitatico, nec mutatico, nec ulla exacta consuetudine, nec nullus dinarius quatuor de omnes nationes quod ibidem ad ipso marcado adueniunt quem Sonachildis et Guaireridus comis  in consuetudine miserunt, ad ipsa necuciantes, nec infra ipso pago Parisiago, nec ipsa ciuitate de ipsa uice, nec aliubi qui ad ipsa festiuitate adueniunt, nulla exacta, nec contrarietate, neque uos, neque iuniores, seu successores uestri exigere, nec exactare non presumatis:  nisi  quicquid exinde fiscus noster forsitan ad parte nostra, seu et ad omnes Agentes nostros potuerat sperare, omnia et ex omnibus ipse telloneos ad ipsa casa Dei in integrum sit concessus atque indultus uel euindicatus: ita ut futuris temporibus per nostra auctoritate uel anteriorum regum habeant confirmatum uel euindicatum, quia nos propter Deum et reuerentia prefati sancti Dionisii martiris, seu pro anime nostre remedium uel stabilitatem regni Francorum, uel Proceris nostris et posteritate eorum hoc in luminaribus ad ipsa casa sancti Dionisii uel ad ipso monachus, seu pauperes et peregrinus, in nostra elimosina hoc in omnibus concessimus uel confirmamus: ut eis melius dilectet pro  stabiletate regni nostri uel pro cunctis leudis nostros Domini misericordia adtencius deprecare, et ut euis et perennis temporibus ad ipsa casa Dei proficiat in augmentum. Et ut hec confirmatio nostra inspectas  ipsas preceptionis uel iudicius euindicatus ad domno Pippino rege uel aliorum regum firmior habeatur, et circa ipsa casa Dei perenniter conseruetur; manu nostra subter eam decreuimus adsignare, et de anulo nostro subter sigillare.

Signum + Carolomanno gloriosissimo rege.

Maginarius recognoui et subscripsi.

Data in mense Ianuario, anno primo regni nostri. Actum Salmunciago palacio publico in Dei nomine feliciter.





XLI. Carolomanni regis [b 1Kb] charta pro monasterio sancti Gregorii .


Carlomannus gratia Dei rex Francorum, uir inluster Garinus comis, illud nobis ad stabilitatem regni  nostri procul dubium in Dei nomine credimus pertinere, se peticionibus sacerdotum aut ecclesiarum, in quo nostre fuerint auribus prolate producimus ad effectum atque ideo cognuscat magnitudo seu utilitas, quia uenerabilis uir Restoino abbate monasteriolo inter duas Pachinas [c 1Kb] pro nostra mercede de fisco nostro iuxta Aufoldus [d 1Kb] ex nostra munificencia plena et integra gracia concessimus talem et prestitimus beneficium, ut quantumcumque de homines fiscalis nostros comparare, aut de quidibet contracto addere aut atrere potuerint, hoc nostra serenitas circa ipso monasteriolo ad ipsius Restoino abbate uil suisque successoribus generaliter confirmare deberemus, precipientes enim ut neque uos neque iuniores  seu successoresque uestri eidem penitus contraria non exsistatis, nisi quod diximus quantumcunque . . . scriptus Restuinus abba ex nostra munificentia quam de comparato, uel de qualebet attracto ad ipso monasteriolo addere aut attrahere . . . erent nullus fiscalis ad parte nostra ei ex hoc non requiratur, nisi liceat ei ad partis ipsius monasterie sub emunitatis titulum tam ipsius abbatis C . . . onaculis qui ad ipso monasteriolo deseruire uidentur, aut eorum successorebus uiuere et resedere cum quiete, ut eis melius delectet pro stabilitatem regni nostri . . . nostraque exorare et ut hec precepcio pleniorem obtineat uigorem, manus nostre signaculis superscriptas eam decreuimus roborare.

Maginarius recognoui et subscripsi.

 Signum + Carlomanno gloriosissimo rege datum sub die 11 Kal. Aprilis, anno primo regnante domno nostro Carolomanno gloriosissimo rege. Hactum Attiniago [e 1Kb] palacio in Dei nomine feliciter.





XLII. [a 1Kb] Preceptum Carlomanni regis de immunitate ecclesie Argentoili .



Carolomannus gratia Dei rex Francorum, uir inluster. Decet enim regalis clementie suis fidelibus oportuna beneficia libenti [libenter] prestare, et quod recti postulauit effectum mancipare et fidem. Optenta beneficia quod ab antecessoribus nostris noscuntur habere indulta, pro nostris oracula in eodem uolumus firmare, ut eis melius delectet erga regimine nostro fideliter famulare. Igitur in Christo Domino Sagrata Ailina abbatissa de monasterio Argentolaio, climentie regni nostri direxit, suggerendo  eo quod antecessoris nostri quondam regis per eorum auctoritatem eorum manus roboratus omni emunitate in integri de uillas ecclesie sue absque introitu iudicum concessissent uel firmassent, ita ut neque iudex publicus nec ad agendum, nec ad frida exigendum, nec ad mansiones faciendum, nec ulla retributione requirendum de uillas iam dicto monasterie, quicquid fiscus noster exinde potuerat recipere, ingerere non debeat. Unde et ipsa preceptione antecessorum nostrorum per manibus habere adfirmat, dum et ipsa in presente obtulit relegenda, et ipsi beneficius ab ipsos reges ei fuit indultum, tempore presente ab eosdem aserere uel conseruare. Sed pro integra firmitate petiit celsitudinem nostri ut circa ipsa nostra hoc plenius deberit auctoritas  confirmari. Sed cognoscat utilitas seo magnitudo uestra, quod nos hunc beneficium pro Dei amore plenissima uoluntati dinuo confirmassit uel concessisse. Proinde ergo iubemus ut dum sicut ab ipsos regis antecessores nostros per eorum preceptiones manus suas roboratas memorate monasterie, uel iam dicte Ailiane abbatisse de omnes uillas suas absque introitum iudicum integra emunitas, ut hoc presenti tempore et futurum hoc beneficium ab eadem conseruare uidentur, neque uos, neque iuniores seo successores uestri, uel quislibet iudiciaria potestas in curtis ipsius monasterie, uel iam dicte Ailinane abbatisse, nec ad agendum, ne ad frida exigendum, nec mansiones faciendum, nec ulla retributione requirendum, quicquid fiscus noster exinde  potuerat sperare, ingerere nec exigere non presumatur, nisi ex nostra indulgencia perpetualiter maneat inconuulsum. Et huc hec auctoritas firma permaneat, manu nostra signaculum subter decreuimus roborare.

Signum + domno Carolomanno gloriosissimo regi.

Maginarius recognoui et S.

Datum in mense Nouembri, anno secundo regni  nostri. Actum Pontione palatio publico, in Dei nomen feliciter.





XLIII. Carolomannus iustitiam reddit monasterio Prumiensi de loco Benutfeld 


Carolomannus gratia Dei rex Francorum uir inluster. Regalem quidem exoramus clementiam et animos fidelium nostrorum adortamus, si circa eos, qui tam erga genitore nostro, quam et nos illibatam fidem et ueram fidelitatem usque nunc exercuerunt, petitionis illorum in quo nostris auribus patefecerunt, et animos illorum, quos nunc in nostrum habemus dominium delectabilem et amabilem, circa nostrum seruitium de die in diem hilariores atque promptiores  esse scimus. Ideoque fidelis, Deo propitio, noster inluster uir Dirodoinus comes palatii nostri clementiam regni Deo adiuuante nostri innotuit, dicendo eo quod antecessores quondam nostri, Deo instituti reges, per strumenta seriem cartarum, ad genealogia sua uel subsequente ipsius progenie, per eorum auctoritates, eorumque manus roboratas, uel confirmationes regum indulsissent, atque in iure eorum potestate confirmassent silua aliqua in loco, qui dicitur Benutfelt, infra [b 1Kb] centina Belslango, infra uasta Ardenna, et cessionis regum in presentia nostra de ipsa sylua retulit ad relegendum, et innotuit nobis, ut peractores iniquiter ipsa sylua ex parte inuasissent, et genitor meus Pippinus gloriosissimus rex predicto Dirodoino uel suis [c 1Kb] gamaladionis de ipsa silua [d 1Kb] manu uestita  fecisset, dum de hac causa sic ante nos fuit ratio deducta, et suam uel suis Gamaladionis tam [e 1Kb] per ueragos homines, quamque per confirmationis [confirmationes] regum cognouimus, iustitiam ei reddimus de loco, qui dicitur Benezuelt, de illa fontana, que in ipsa uilla est, infra unamquamque partem debeant habere quantum ad nos pertinet, et actoris nostri antea eum uel suis gamaladionis iniuste contradixerunt, et infra banno fuit una uena de ipsa fontana in circuitu per loca diuersa, que de nostra parte iudicis nostri iniquiter ipsis contradixerunt. Iubemus, ut ab hac die ipsa sylua de iam dictis partibus nostris, quam et futuris temporibus, ut nullus iudex publicus de partibus nostris ullo unquam tempore abstrahere, nec minuere, neque contradicere non  debeat de ipsa sylua infra, ipsa uena de unaquaque parte, tam in syluis quamque in terris, agris, permisis, campis, pratis, pascuis, aquis aquarumque decursibus, adiunctis, adiacentiis, omnia et ex omnibus sub integritate, sicut iam diximus, debeat habere ipse Dirodoinus uel sui gamaladionis, quamque et posteritas eorum euindicatum, et elidicatum, et quidquid de ipsa sylua facere uoluerint, ex nostra auctoritate  habeant, teneant, atque possideant, et suis posteris ad possidendum relinquant, sicut diximus, quidquid exinde uoluerint ex nostra auctoritate liberam et firmissimam in omnibus habeant potestatem faciendi. Et ut hec auctoritas firmior habeatur, uel per tempora melius conseruetur, manu nostra propria subter eam decreuimus roborare, et de anulo nostro iussimus sigillare.

Signum + Carolomanni gloriosi regis. Mainarius recognoui.

Data in mense Maio anno secundo regni nostri.

Actum Brocmagad palatio publico in Dei nomine feliciter. Amen.





XLIu. Carolomanni Austrasie regis [a 1Kb] charta, qua monasterii Honaugiensis bona confirmat, data mense Martio 770.



Carolomannus gratia Dei rex Francorum, uir inluster. Omnibus episcopis, abbatibus, ducibus, comitibus, domesticis, uicariis, centenariis, uel omnibus missis nostris discurrentibus, tam presentibus quam et futuris. Cognoscatis quod maximum regni nostri augere credimus munimentum, si beneficia opportuna per loca ecclesiarum beniuola deliberatione concedimus, ac Domino protegente stabiliter perdurare confidimus. Igitur nouerit sollertia uestra, quod nos ad petitionem uenerabilis uiri Stephani abbatis tale pro eterna retributione beneficium uisi sumus indulsisse, ut, etc.  Et ut presens auctoritas tam presentibus quamque futuris temporibus inuiolata, Deo adiutore, permaneat, manu nostra subter eam decreuimus affirmare, ac de anulo nostro sigillare iussimus.

Signum + Carolomanni gloriosissimi regis. Maginarius recognoui et subscripsi.

Data in mense marcio [b 1Kb] , anno secundo regni nostri.

Actum Theudoneuilla palacio publico [c 1Kb] , in Dei nomine feliciter.





XLu. [d 1Kb] Charta Carolomanni Austrasie regis, qui monasterio Nouientensi, seu Ebersheimensi confirmat bona que Adalricus dux Alsatie idem monasterio concesserat. Data 6 Maii 770.



Carolomannus gratia Dei rex Francorum, uir inluster [e 1Kb] ; et quia Scriptura teste didicimus, quod rex, qui sedet in solio iudicii, dissipat omne malum intuitu suo [f 1Kb] , quapropter illud per nos credimus impleri, qui tanti nominis curam administramus, si uenerabilia ecclesiarum Dei loca alicuius doni commodo ditare ac sublimare studuerimus, et id nobis regnique nostri statui profuturum minime dubitamus.  Igitur nouerit omnium fidelium Dei et nostrorum tam presentium quam et futurorum sagacitas, qualiter [g 1Kb] Isenhardus abbas de monasterio, cuius uocabulum est Nouiento, situm in pago Alsaciense super fluuium Illam, quod uir illuster Adalricus siue Athicus dux, et coniux eius Bersuinda in Christi nomine et in honore sanctorum apostolorum Petri et Pauli et sancti Mauricii Martyris et Sociorum eius a nouo in suo proprio construxerunt fundo, clementiam regni nostri adiit, deprecans, ut priuilegia, que pie memorie genitor noster Pipinus [h 1Kb] eiusque antecessores, reges uidelicet Francorum, eidem monasterio, locisque que ad sustentationem fratrum ibidem Deo seruientium pertinent contulerunt, renouemus. Precipimus ergo per regie maiestatis auctoritatem,  predecessorum nostrorum constituta firmantes, ut in uillas, quas prefatus dux in dotem ecclesie supradicti monasterii cum omnibus pertinenciis suis, ecclesiis scilicet, agris, areis, edificiis, terris uidelicet cultis et incultis, accolabus, mancipiis, pratis, pascuis, siluis, uenationibus, aquis aquarumue decursibus, piscationibus, molendinis, uiis et inuiis, exitibus et reditibus, quesitis et inquirendis, uel qualitercumque nominatis utilitatibus ad ipsa predia pertinentibus delegauit, hoc est, in Wishuuilare [i 1Kb] , que sita est in pago Brisigaugensi supra ripam Rheni fluminis cum omnibus appendiciis  suis. In Sulza [a 1Kb] cum omnibus ad se pertinentibus; in Burchheim [b 1Kb] , in Lagelenheim [c 1Kb] , in Gruzenheim [d 1Kb] , in Sigoltesheim [e 1Kb] , in Racenhusen [f 1Kb] , in Oleswilern [g 1Kb] , in Scerenwilere [h 1Kb] , in Sarmeresheim [i 1Kb] , in Hudenheim [i 1Kb] , in Northus [k 1Kb] , cum omni decima ipsorum prediorum. Nullus iudex publicus, nulla iudiciaria potestas ingredi presumat, nec aliquem hominum ibi constringat, nec causas audiat, nec fredam tollat, nec mansiones, aut paratas ibi faciat, nec quidquam de fisco nostro requirat. Sed predictus abbas Isenhardus, eiusque successores easdem res aucmentando, ac meliorando potestatiue possideant. Et ut hec auctoritas nostra firma et inuiolata permaneat, manus nostre subscriptionibus subter signauimus, et de annulo nostro subter sigillauimus.

 Signum domini Carolomanni gloriosissimi regis in Christi nomine. [l 1Kb] Maginarius recognoui et subscripsi.

Datum sub die pridie Nonas maii, anno secundo regni nostri.

Actum Bruocmagad [m 1Kb] patacio publico, in Dei nomine feliciter. Amen.





XLuII. Carolomanni regis [n 1Kb] priuilegium pro monasterio Grandisuallensi .


Carolomannus gratia Dei rex Franchorum et Loncobardorum. Notum sit omnibus episcopis, ducibus, abbatibus, comitibus, domesticis, uicariis, centenariis uel omnibus missis nostris discurrentibus. Quotiens  recta petitio sacerdotum, quod pro opportunitatibus locisque sanctorum proderit, ad aures clementie nostre processerit, talis debet etiam ob audita uel effectiue in Domini nomine mancipata, unde per eternum retributorem ueniam mereamur adipisci, et eos delectet pro stabilitate regni nostri iugiter exorare, uel in omni parte fideliter erga nostrum regnum assistere. Igitur cognoscat magnitudo  seu utilitas uestra, quod de monasterio Grandeualle, in honorem sancte Marie uirginis constructo, et [o 1Kb] Cella uerteme in honorem sancti Pauli, et Cella sancti Ursicini confessoris, sibi subiectis, ubi uir Gundoaldus uenerabilis abba preesse uidetur, missa petitione innotuit, eo quod bone memorie genitor noster Pipinus rex, uel ceteri antecessorum reges, qui ante ipsum uel nos gubernacula regni Franchorum tenuerunt . . . . eorumque manus roboratas, tale beneficium ad ipsam casam dictam cesserunt, ut de uillis eorum integre emunitati eius merito compellenti secundum eorum perceptiones, quod antecessores nostri de potestate ad ipsam casam concesserunt, plena et integra perceperunt . . . . uel pro eius quiete dictorum successorum suorum  uisi sumus concessisse. Quapropter per hoc preceptum nostrum speciale decreuimus, ordinamus, quod perpetuum . . . . Concessurum esse, ut neque uos . . . neque uestri, nec quislibet de iudiciaria potestate adcinctus, in curtis uel uillis ipsius monasterii aut edificiis ipsorum illuc adspicientibus quibuslibet pagis, atque territuriis, tam quod presenti tempore possidere uideatur, uel dominare, quam quod adhuc ex munere regum aut reginarum, seu pro collata populi uel de comparata aut de qualibet rerum detractum augmentare uel meliorare seu attrahere poterit, ad caussas audiendum, nec freda exactandum, nec fidei iussores tollendum, nec mancionatas aut paratas faciendum, nec homines distringendum, nec ministeriales suos aut seruientes uel accolonos  ipsius monasterii distringendum, nec ullas reddibitiones publicas requirendum, nec exactandum. Quod ad fiscum nostrum aut comites exinde redibitur penitus egredere, iudiciaria potestas nec missi nostri discurentes presumant nisi omnes uillas eorum sub emunitatis nomine; cum omnes fredus concessus, aut publicas redibitiones concessas, omnia sicut superius comprehensum est; tam ipse abbas Gondaldus,  quam successores sui, hoc in Domini nomine omni tempore ualeant possidere, atque dominare. Quod nos ad ipsa monasteria aut monachis; qui ibidem sunt aut prefuerunt, pro mercedis nostre augmento taliter concessimus, ut nulla refragatio de hoc, quod superius continetur, quod ab nostra clementia eisdem fuit concessum, nec nostris nec futuris temporibus, uel ullo quoque tempore, ut hoc non fiat nisi quod pro hoc nostro precepto fuit concessum, pro perpetualiter maneat illibatum atque inconuulsum. Et ut hec auctoritas nostra firmior habeatur, in omnibus per tempora melius conseruetur, manu nostra subscriptionibus subter signauimus et de annulo nostro subter sigillauimus. [a 1Kb]





XLuII. Charta Carolomanni regis, qua uillas Faberolas et Norontem cenobio Dionysiano confert .



Carolomannus gratia Dei rex Francorum uir inluster. Et quia monente Scriptura ita oporteat unumquemque constanter preparari, quatenus ueniente in conspectu superni Iudicis illam mereatur domini piam uocem audire, unde omnes iusti ex bonis actibus erunt gauisi; quapropter nos salubriter, ut credimus, considerantes qualiter ex terrenis rebus, quibus superna gratia nobis affluenter in hoc seculo largire dignata est, saltim uel in pauperibus ex hoc tribuere deberemus, unde misericordiam Altissimi adipisci ualeamus. Idcirco cedimus atque donamus pro anime nostre remedium, uel pro genitore nostro  quondam Pippino, ad monasterium sancti Dionysii martyris, ubi pretiosus domnus cum sociis suis corpore requiescit, donatumque ad prefato sancto loco esse uolumus, hoc est uillas quod ipse genitor noster per manus nostras ad ipsa casa Dei dudum delegauerat, nuncupantes Faberolas, qui ponitur in pago Madriacense, et Noronte in pago carnotino, cum omni integritate, uel appendiciis earum, ad ipso monasterio, uel monachis ibidem degentibus, seu ad luminaria ipsius ecclesie procurandum uel stipendia pauperum, ut predictas uillas proficere debeant in  augmentum, sicut a uasso nostro Audegario possessas fuerunt, et ut melius delectet ipsos monachos pro nobis et genitore nostro die noctuque Domini misericordiam attentius deprecare. Igitur predictas uillas Faberolas et Noronte cedimus atque donamus ad ipso sancto loco, una cum terris, domibus, edificiis, accolabus, mancipiis, uineis, siluis, campis, pratis, pascuis, aquis aquarumue decursibus, mobilibus et immobilibus, farinariis, gregis cum pastoribus, omnia et ex omnibus, sicut diximus, cum omni integritate, quidquid presenti tempore nostra uidetur ibidem esse possessio, pars predicti monasterii eiusque rectores perenniter nostris et futuris temporibus habeant, teneant atque possedeant, et ad ipsa casa Dei in nostra elemosina usque in perpetuum absque  ullius repetitione debeat esse iure integro confirmato. Et ut hec auctoritas firma et inconuulsa permaneat, nos eam manu propria subter firmauimus, et de anulo nostro sigillare iussimus.

Signum + Carolo Magno gloriosissimo rege.

Maginarius recognoui et subscripsi.

Data in mense decembri, anno quarto regni nostri.

Actum [b 1Kb] Salmunciago palatio publico, in Dei nomine feliciter.





XLuIII. [c 1Kb] Testamentum Remigii episcopi Argentinensis, seu charta donationis monasteriorum Aschouie et Werthe ad ecclesiam Argentinensem. Die 15 Martii 778.


 + In nomine Patris, et Filii, et Spiritus sancti, sub die Idus Martii, anno decimo regni domni nostri gloriosissimi Caroli regis. Ego itaque Remigius, etsi peccator uilissimus, seruus seruorum Dei [d 1Kb] , gratia Dei episcopus Argentinensis urbis sana mente, sanoque consilio [e 1Kb] hoc feci testamentum [f 2Kb] quod ego plena deuotione et unica uoluntate condidi, quod ego ipse dictaui et manibus meis scripsi et subscripsi, adhibitis legitimi numeri testibus, qui a nobis rogati subter subscripserunt, uel signacula manibus suis roborauerunt [g 1Kb] , quod testamentum uolo ut ad  uicem omnium codicellorum plenissimam obtineat firmitatem; et si causa iuris ciuilis pretorii aliquis tanquam intestatum uelit infirmare, et ut id non ualeat, dentur testes huic heredi mee sacrosancte ecclesie, ac domne mee Marie genitrici Dei Domini nostri Iehsu Christi Argentinensi, ubi me peccatorem pietas Dei uel misericordia sancte Marie honorem pontificatus habere precepit. Propterea dulcissima domna mea sancta Maria te esse constituo heredem meam et in omnibus eligo atque decerno, et fidei tue cuncta que a me decreta sunt sub tua protectione commendo, et que subter in hoc testamento conscripta continentur, tu piissima et dulcissima domna coram Deo celi et terre meam in omnibus uoluntatem adimplendam, atque perficiendam summam habeas  potestatem [a 2Kb] . Igitur tu, dulcissima domna mea sancta Maria, cum me Deus de hac luce fragilique corpore sua uocatione iusserit emigrare, tu mihi domina heres assistas. Propterea tibi, dulcissima domna mea heres mea sancta Maria, tibi dono donatumque in perpetuum esse uolo, in ea ratione, ut dum mihi Deus spacium dederit ad uiuendum, et Scolastice nepte mee, uel Rederamno abnepoti meo [b 1Kb] , quidquid uisus sum habere in pago Alsacense, in insula que uocatur Hascgaugia [c 1Kb] , super fluuium Illa, et est ipsa insula in marcha Blabodsaime [d 1Kb] , et in marcha Quibilisheime [e 1Kb] , cum basilica superposita, quam ego a nouo edificaui et consecraui, ubi condidi domnam meam sanctam Sophiam [f 1Kb] , preciosissimoque corpori eius locum sepulture dedi, quam domnus  Adrianus papa pontifex summus mihi dedit ad seruiendum, et ego ipse ab urbe Roma in hanc regionem super humeros meos cum ministris meis cum magno decore transtuli. Propterea dulcissima domna et heres mea sancta Maria, tibi dono corpus sancte  Sophie; commendo et ipse ipsam ecclesiam, quam in honore sancti Trophimi [g 1Kb] dedicauimus, ubi ipsa sancta Sophia preposita in corpore requiescit, cum ipsa insula Ascgaugia, quam Roduna religiosa Dei et Adala abbatissa [h 1Kb] earum portiones de ipsa insula nobis et sancte Sophie tradiderunt et condonauerunt, seu cartas coram testibus firmauerunt. Propterea tibi, dulcissima, dono, et heres mea sancta Maria, tibi trado ipsam insulam pro anime mee remedio, uel pro eterna retributione, ut apud pium Dominum ueniam merear adipisci sempiternam. Et tu piissima domina mea pro me Dominum Iehsum Christum, quem tu in utero meruisti portare, deprecari digneris, ut mihi peccatori ueniam sempiternam donet. Ideoque dulcissima domna et heres mea tibi ipsam insulam  supra nominatam Aschaugiam trado cum omni integritate et soliditate, cum basilicis, cum domibus, edificiis, curtis, pomiferis, mancipiis, uineis, siluis, pratis, campis, terris perterrariis, faranariis, pascuis, peculiis utriusque tam maioris quam minoris sexus, et mancipiorum, et peculiorum, aquis aquarumque decursibus, uel quicquid dici aut nominari potest, et mea ibidem legitima hodie uidetur esse possesio, et quicquid ad ipsum locum sanctum aspicere uidetur, et a bonis hominibus per series scripturarum ibidem condonatum fuit, et quicquid ego ibidem conquisiui, aut mihi traditum fuit, uel per comparationis titulum conquisiui. Et ego iterum per donationis titulum ad ipsum locum sanctum delegaui tibi, dulcissima domna mea sancta Maria, in ea ratione, sicut superius  conscripsimus, tradimus, atque transfundimus, ut tu ipsa pro peccatis meis exorare digneris, ut ueniam merear accipere, et molem peccaminum meorum minuere; similiter tibi dono, dulcissima domna et heres mea, in alio pagello [i 1Kb] Aragougense  [a 1Kb] monasteriolum, quod dicitur Werith [b 1Kb] super fluuium Araris [c 1Kb] , et est ipsa insula Grechchinbach [d 1Kb] , quod Rapertus episcopus a nouo opere edificauit, et ipse mihi per suum cultellum [e 2Kb] coram testibus tradidit, et iterum germani ipsius Raperti his nominibus. Ertulfus et Cundbertus ipsum monasteriolum requisierunt, et ego ipsos exinde reuestiui [f 1Kb] . Sed postea gratias Deo et intercedentibus bonis hominibus, et Xenio [g 1Kb] meo quod ego dedi, uel beneficium meum quod ego illis per precariam [h 1Kb] beneficiaui, dum ipsi aduiuerent, et exinde nobis censum soluerent, et post eorum obitum in nostram reuocaremus dominationem et ipsum beneficium, hoc est, quod Raperti proprietas fuit ex alode, et per hoc ipsius germani Raperti ipsum monasteriolum nobis iterum tradiderunt  coram testibus, seu et cartulam traditionis nobis fecerunt, et de ipso monasteriolo nobis reuestierunt, et per festucam [i 3Kb] sibi exinde de ipso monasteriolo exiti fecerunt coram testibus, sicut lex  Alamannorum fuit [i 1Kb] . Propterea tibi, dulcissima domna et heres mea sancta Maria, dono tibi ipsum monasteriolum quod dicitur Werith, et est in honore sancti Leodegarii martyris, in fine Grechchinbaccense, in insula super fluuium Ararim, tam pro salute anime mee, quam pro remedio anime Raperti episcopi, ut tu ipsa intercedas pro nobis, ut mereamur a Deo adiuuari, ut deleantur delicta nostra et ueniam sempiternam apud pium Dominum mereamur accipere. Propterea tibi, dulcissima domna et heres mea sancta Maria, dono ipsum monasteriolum superius denominatum cum omni integritate et soliditate, cum basilicis, cum domibus, edificiis, cum omnibus adiacentibus et appenditiis, cum uillis, curtibus, curtiferis, mansionaribus, terris,  perterrariis, mancipiis, campis, pratis, siluis, uineis, farinariis, pascuis, aquis, aquarumque decursibus, peculiis utriusque sexus tam maioris quam minoris, mobile et inmobile, quidquid dici et nominari  potest, uel quidquid hodie uisus sum possidere, et quod ad ipsum monasterium pertinet et a bonis hominibus per cartulas traditionis et concessionis et uenditionis ad ipsum locum sanctum sancto Dei Leodegario delegatum fuit. Tibi, dulcissima et heres mea sancta Maria, hec omnia superius denominata tibi trado, atque transfundo, in ea ratione sicut superius diximus. Quod ego ipse, et Scolastica nepta mea, et Raderamnus abnepos meus, dum aduiuimus, per tuum beneficium Domna mea et successores mei, qui tunc temporis esse uidentur, habere debeamus sub usufructuario, et censum annis singulis ad festiuitatem sancte Marie in dedicatione ipsius altaris, quod modo dedicauimus, solidos XX in argento dare debeamus, et hoc uolumus,  ut ipsos solidos illic clerici nostri canonici in nostra elymosina recipiant, ut ipsos melius delectet die noctuque Deo et sancte Marie deseruire, et pro nobis Deum exorare, et ut nomina nostra scripta sint in libro uite, et ut corpusculum meum in illa cripta, quam nouo opere feci, requiescat. uolo ego, et precor, et rogo, successoresque meos contestor, ut per nullam occasionem licentiam habeatis, Scolastice nepte mee, nec Raderamno abnepoti meo de ipso beneficio, quod ego dedi, eiicere foras, hoc est, illa cella sancte Sophie in insula Aschaugia et illo monasteriolo in Aragaugia, quod dicitur Werida. Et si ista contempneritis, aut aliud facere uultis, nisi quod ego superius conscripsi, ante tribunal Christi exinde deducatis rationem, et hoc non ualeatis facere.  Et quando quidem cum ego Remigius, et Scolastica et Raderamnus iam fati munus impleuerimus, tu sacrosancta Ecclesia sancta Maria, agentesque tui totum ac integrum, sicut a nobis fuit possessum, in uestram reuocetis potestatem atque dominium, et tibi perpetualiter, sancta Maria heres nostra, proficiat in augmentum. Et hoc uolumus et supplicamus, ut post nostrorum quoque discessum nullus homo illas cellulas  Ascgaugiam et Werida, quas ego ad sanctam Mariam dedi, nullo tempore in beneficio habeat. Si quis uero et quecumque persona quolibet tempore, quocumque ingenio contra hoc testamentum, quod ego spontanea uoluntate, inspirante diuino magisterio feci et ego ipse scripsi, uenire aut agere temptauerit, aut contrarius esse uoluerit, aut minuere, aut irrumpere conauerit, in primis iram Dei incurrat, et ab antistite, qui tunc temporis est, coram Deo et sancta Maria excommunicatus existat, et illa die tremenda cum districtus examinator aduenerit, reus et iudicatus discedat, et insuper inferat sanctorum actoribus sacrosancte ecclesie sancte Marie heredi mee una cum sacratissimo fisco auri libras quinque, argenti pondus uiginti quinque coactus exsoluat, et  quod repetit uindicare non ualeat, et nichilominus presens pagina testamenti firma stabilitate debeat permanere, cum stipulatione subnixa. Actum Argentina ciuitate. Notaui diem [a 1Kb] et annum quem supra.

Ego in Dei nomine Remigius peccator gratia Dei episcopus hoc testamentum a me factum in amore sancte Marie, quod ego ipse manibus meis scripsi, et superius scribere rogaui, relegi. Et ego [b 1Kb] Gislebertus ac si peccator episcopus. Ego [c 1Kb] Willibaldus episcopus subscripsi. Signum Garibaldi. Ego [d 1Kb] Weomadus episcopus. Ego in Dei nomine [e 1Kb] Waldericus uocatus episcopus. Ego [f 2Kb] Walabertus uocatus episcopus. Signum Hullind. Signum Lantfridi. Signum Balldne. Signum Harbaldi. Signum Friderichd. Signum Ralhinfridi, qui et ipse consensit pro parte uxore sua  Harilande.

In Dei nomine Remigius peccator episcopus feci hoc testamentum in honore Domini et sancte Marie Argentoratinse de Aschagia, que est in Wibilesheim marcha, seu et in Bladbotesheime marcha pro anime mee remedio una cum ipso corpore sancto sancte Sophie, similiter et in alio loco qui dicitur Werida monasteriolo, quod est in marcha Grechchinbach  pro anime mee remedio, et pro anima Ratberti episcopi [a 1Kb] . Signum Anteneri. Signum Licenzid. Signum Erineneberti. Signum Raderamind. Signum Waidegirst. Signum uenantie. Signum Scholastice. Signum Erinenegunde. Signum Maurind. Signum Ugindne. Signum Audeberti. Signum Widerici. Signum Udone. Signum Uribid. Signum Anausoni. Signum Berngrid. Signum Alione. Signum Hardrind. Signum  Rotmundi. Signum Apponi. Signum Ulaholfe. Signum Scaione. Signum Haimone. Signum Wanbaldi. Signum Hildibrandi. Signum Wolfgrinid. Signum Leoloind. Signum Audrild, Signum Erhusto clerico. Signum Hilderici clerici. Signum Gerwigo clerici. Signum Udalmannid. Signum Nandwigo clerico. Signum Hildimund. Signum Hildiberti




uolume back matter






ORDO RERUM QUAE IN HOC TOMO CONTINENTUR.



CYRICIUS, BARCINONENSIS EPISCOPUS.

    NOTITIA HISTORICA. 9
    EPISTOLAE. 9
    EPISTOLA Cyricii ad Taionem episcopum. 9
    EPISTOLAE due Cyricii ad sanctum Hildefonsum, Toletanum episcopum. 9

SANCTUS HILDEFONSUS, TOLETANUS EPISCOPUS.
    NOTITIA HISTORICA. 9
    Monitum in uitam sancti Hildefonsi. 41
    Beati Hildefonsi elogium. 43
    uITA sancti Hildefonsi, a Cixilano edita. 43
    uITA alia sancti Hildefonsi per Rodericum Cerratensem scripta. 47
    Monitum in sancti Hildefonsi Opera, precipue in librum de perpetua Deipare uirginitate. 51
    DE uIRGINITATE PERPETUA SANCTAE MARIAE ADuERSUS TRES INFIDELES LIBER UNICUS. 53
    Oratio et confessio sancti Hildefonsi. 53
    CAPUT PRIMUM.---Synonymorum torrente contra Iouinianum ostendit beatissimam Dei matrem in conceptu et partu uirginem permansisse Dei dono, atque gratia singulari. 58
    CAP. II.---uirginitatem in Dei matre confirmat aduersus Heluidium. 61
    CAP. III.---Sanctam Mariam ex natione et stirpe Iudeorum esse, ex fide autem et honore, laude et amore, Christianorum. Tandem aliquot prophetarum oraculis probat uirginitatem summam oportere cum maternitatis gloria copulari. 64
    CAP. Iu.---Hortatur Iudeum ne uirginis et matris minuat gloriam, cuius ignominia redundat in prolem. Et quod uirginem adorant omnes celestes uirtutes, et confluunt ad eam omnes populi, Iudeorum quoque perfidiam obiter ostendit ab antiquis patribus diuinitus prophetatam. 67
    CAP. u.---Sacrum Incarnationis explicat arcanum. 71
    CAP. uI.---Oratione premissa, probat filium sancte Marie esse Deum. 74
    CAP. uII.---Duplicis Instrumenti uerborum connectione Christum docet ut hominem, ita sane et Deum altissimum esse. Item totam Seruatoris nostri uitam usque ad Spiritus sancti in apostolos missionem copiose depingit. 79
    CAP. uIII.---Ostendit Deum multa fecisse magnalia in uirgine gloriosa, ex quibus quisque colligat potuisse ipsius uirginitatem in partu illesam facile seruare. Sterilis Elisabeth aliorumque testimonio diuinitatem in Christo confirmat. 85
    CAP. IX.---Angelorum attestatione, rerumque omnium insensibilium obedientia docet Christum Deum, perinde ac hominem esse, ut inde Iudeus aperte colligat ipsum cum uirginitatis decore matrem suam seruare potuisse. 88
    CAP. X.---Concludit Mariam toto Incarnationis mysterio uirginem permansisse. 93
    CAP. XI.---Sancte Marie matris Dei uirginitatem perpetuo seruatam angelica attestatione concludit. 99
    CAP. XII.---Conuertit sermonem ad beatissimam matrem, atque ad ipsius Filium gloriosum. Item concludit aduersus impios intacte uirginitatis profanatores. 105
    Monitum. 109
     ANNOTATIONUM DE COGNITIONE BAPTISMI LIBER UNUS. 111
    Prefatio 111
    CAPUT PRIMUM.---Exordium orationis. 112
    CAP. II.---Quod insinuetur noue regenerationis dicere mysterium uelle. 112
    CAP. III.---Quod unus sit Deus Trinitas tota. 113
    CAP. Iu.---Quod tota Trinitas unus Deus omnia fecit. 113
    CAP. u.---Quod homo a Deo bene sit conditus, a zabolo male deceptus. 113
    CAP. uI.---Quod pietas Conditoris precesserit culpam hominis. 113
    CAP. uII.---Formatio Ecclesie de latere Christi ad similitudinem formationis Eue de latere Ade. 114
    CAP. uIII.---Quod in exordio primorum hominum et incarnatio et mors prefigurata est Christi. 114
    CAP. IX.---Quod incarnationem Christi tota Trinitas operata fuerit, sola tamen persona Filii hanc suscepit. 115
    CAP. X.---Quod ideo data lex est, ut rediret in cognitionem homini Deus. 115
    CAP. XI.---De temporibus sub quorum distinctione seculum stetit. 115
    CAP. XII.---De conatu exsequendorum ordinum. 116
    CAP. XIII.---Quod ipsis exordiis causarum instauratio humana inchoata cognoscitur, in quibus eius restauratio continetur. 116
    CAP. XIu.---De Ioanne et baptismo penitentie, cuius signum sunt stramenta ciliciorum, per que ad oleandum paruuli deducuntur. 116
    CAP. Xu.---Quod incipiente baptismo Christi cessauit baptismus Ioannis. Et quomodo Christus baptizat et non baptizet. 117
    CAP. XuI.---Quod solus Christus baptizat, qui soli sibi baptizandi retinuit potestatem, quamuis siue bonus, siue malus minister baptizet. 117
    CAP. XuII.---Quod doctor studiis orationum munire debet predicationem uerborum, ut quod locuturus est Dei uirtute melius quam eius actione formetur. 118
    CAP. XuIII.---Qualiter aggrediendus est qui nolens inuitatur ad fidem. 118
    CAP. XIX.---De adapertione ianue fidei. 119
    CAP. XX.---De his qui uolentes primum ad fidem conuertuntur catechumeni, id est, audientes dicantur. 120
    CAP. XXI.---Quod catechumeni per penitentiam sint ad lauacrum adducendi. Quodque ii quos Ioannes baptizauit catechumenorum habuere figuram. 120
    CAP. XXII.---Qui sunt exorciste a quibus exorcizantur catechumeni et energumeni. 121
    CAP. XXIII.---Quid sit exorcismus. 121
    CAP. XXIu.---Qualis erit exorcismus. 121
    CAP. XXu.---Unde habuit exorcizandi uirtus initium, uel in quo mysterio diuinis uerbis hoc episcopus agat. 121
    CAP. XXuI.---Quod exorcizando catechumenos potestas diaboli aufertur. 122
    CAP. XXuII.---De exemplo Euangelii, secundum quod catechumeni oleo perunguntur. 123
    CAP. XXuIII.---Quod ordinate lectio Isaie prophete, Petri quoque apostoli et Marci euangeliste, exorcizationis in conuentu ecclesie proferantur. 123
    CAP. XXIX.---Quod mysterium salutis, quod semel  Christo moriente est factum, quotidie fiat in his qui regenerari noscuntur. 124
    CAP. XXX.---Quid sit, uel quare sit competens dictus. 124
    CAP. XXXI.---De tradendo Symbolo. 125
    CAP. XXXII.---Qua ratione Symbolum constet. 126
    CAP. XXXIII.---De Symboli nomine, et quid Symbolum sit. 126
    CAP. XXXIu.---Quod quinta feria ante Pascha reddendum est Symbolum. 127
    CAP. XXXu.---Quod catholica fides breuitate Symboli teneatur. 127
    CAP. XXXuI.---Initium Symboli, et quid sit credulitas. 127
    CAP. XXXuII.---Quod in Deo solo, non in rebus, sed de rebus adhibenda sit fides. 127
    CAP. XXXuIII.---Quod ideo sit Deus omnipotens, quia omnia fecit. 127
    CAP. XXXIX.---Quod Filius neque de nichilo neque de aliqua est materia factus, sed tantumdem a Patre ineffabiliter genitus. 128
    CAP. XL.---Quod incarnatus Filius de Spiritu sancto et Maria uirgine natus est. 129
    CAP. XLI.---Quod Filius, cum dicatur natus de Spiritu sancto, non sit omnino filius Spiritus sancti. 129
    CAP. XLII.---Quod non omne quod ex aliqua re nascitur continuo eiusdem rei filium nuncupari conceditur. 130
    CAP. XLIII.---Quod utrumque sexum saluauerit Christus uir nascendo de femina. 130
    CAP. XLIu.---Quod uirginis partus nichil iniurie fecerit Christi diuinitati. 131
    CAP. XLu.---De nomine et iudicio Pontii Pilati. 131
    CAP. XLuI.---Quare mortem crucis Christus elegerit. 131
    CAP. XLuII.---De sacramento crucis. 132
    CAP. XLuIII.---De sepultura Christi. 132
    CAP. XLIX.---Quod neque Deitate neque carne, sed in anima Christus descenderit in infernum. 132
    CAP. L.---De somno mortis et gloria resurrectionis Christi. 133
    CAP. LI.---De ascensione in celis corporis Christi. Et non querendum ubi sit id ipsum corpus. Que celorum latitudo promissa fidelibus cunctis. 133
    CAP. LII.---Quid sit sessio et dextera Dei. 133
    CAP. LIII.---Quid accipiendum est uiuis et mortuis quos iudicare uenturus est Christus. 134
    CAP. LIu.---Quod interposita dispensatio assumpti hominis Paulo longius reddidit commemorationem Spiritus sancti ab ordine Trinitatis. 134
    CAP. Lu.---Quod Spiritus sanctus Deus est ex Patre Filioque procedens. 134
    CAP. LuI.---Quare dicatur Spiritus. 135
    CAP. LuII.---Quare dicatur Spiritus sanctus. 135
    CAP. LuIII.---Quod Spiritus sanctus nec genitus dicitur nec ingenitus, sed procedens tantum. 135
    CAP. LIX.---Quid interest inter nascentem Filium et procedentem Spiritum sanctum. 135
    CAP. LX.---Quod Spiritus sanctus ex opere angelus dicatur. 135
    CAP. LXI.---Quare Spiritus sanctus Paracletus uocetur. 135
    CAP. LXII.---Quare Spiritus sanctus septiformis dictus. 136
    CAP. LXIII.---Quod ad Trinitatem referatur spiritus rectus, spiritus sanctus, et spiritus principalis. 136
    CAP. LXIu.---Quare Spiritus sanctus donum dicitur. 136
    CAP. LXu.---Quare Spiritus sanctus caritas et gratia nuncupetur. 136
    CAP. LXuI.---Quare Spiritus sanctus Dei digitus dicatur. 137
    CAP. LXuII.---Quare Spiritus sanctus in columbe specie uenisse testatur. 137
    CAP. LXuIII.---Quare Spiritus sanctus ignis nomine appellatur. 137
    CAP. LXIX.---Quare Spiritus sanctus aque nomine dicatur. 137
    CAP. LXX.---Quod aliud sit aqua sacramenti; aliud aqua Spiritus sancti. 137
    CAP. LXXI.---Quare Spiritus sanctus unctio dicatur. 138
    CAP. LXXII.---Quod ideo sancta Ecclesia creditur, quia in illa dilectio proximi demonstratur. 138
    CAP. LXXIII.---De nomine Ecclesie catholice. 138
    CAP. LXXIu.---Quare Ecclesie, cum una sit, septem scribantur. 138
    CAP. LXXu.---Unde inchoauit Ecclesia, uel quare dicatur Sion, uel Ierusalem. 139
     CAP. LXXuI.---Quid distet inter Ecclesiam et Synagogam. 139
    CAP. LXXuII.---Quod in Ecclesiam sanctam Spiritus sanctus Nouum et uetus Testamentum plenissime inspirauit. 139
    CAP. LXXuIII.---Que auctoritas Scripturarum in Ecclesiis primum sit sequenda. 139
    CAP. LXXIX.---Qui libri continentur in canone utriusque Testamenti. 140
    CAP. LXXX.---Quod omnes sancte auctoritatis libri uel memoria tenendi sunt uel omnino incogniti non habendi. 140
    CAP. LXXXI.---De remissione peccatorum. 140
    CAP. LXXXII.---Quod in actione penitentie non consideranda est mensura temporis, sed doloris; quodque non nisi in Ecclesia possunt remitti peccata. 141
    CAP. LXXXIII.---De euidenti carnis resurrectione. 141
    CAP. LXXXIu.---Quod in resurrectione nichil pereat de humana carne; sed quodcunque in quamlibet perditionem dispersum exstiterit uel consummatum totum ad illam animam redeat, que hanc, cum uiueret, animauit. 142
    CAP. LXXXu.---Quod omnipotens Deus mirabiliter atque ineffabiliter ex toto quo caro constat eam in resurrectione mirabili celeritate restituat. De exemplo quoque statue solubilis metalli, qua quomodo resurrectio fieri possit monstratur. 142
    CAP. LXXXuI.---De diuersitate status, et macie, uel pinguedine corporum humanorum, in qua sancta corpora hoc solum quod docebit habebunt. 143
    CAP. LXXXuII.---Quod sanctorum corpora spiritalia resurgent, non tamen spiritus erunt. 143
    CAP. LXXXuIII.---Quod reproborum corpora resurgent quidem, sed cum uitiis et deformitatibus suis perenniter punienda. 143
    CAP. LXXXIX.---Quod mitior pena erit soli originali peccato, et minimo actuali. 144
    CAP. XC.---Quod a morte usque ad resurrectionem anime in abditis receptaculis teneantur, uel requie, uel erumna. 144
    CAP. XCI.---Quomodo defunctorum animabus uiuentium oblationes et eleemosyne uel prosint, uel minime prosperentur. 144
    CAP. XCII.---Quod uita eterna sit gratia Dei, stipendium uero mortis peccatum. 144
    CAP. XCIII.---Quod in hac uita comparetur quo possit hanc uitam quisque uel releuari, uel aggrauari. 145
    CAP. XCIu.---Quid agant sacrificia et eleemosyne pro baptizatis defunctis oblata. 145
    CAP. XCu.---Quod post resurrectionem impleto iudicio permanebunt singule ciuitates in angelis et hominibus; Christi in gloriam eternam, zaboli in damnationem perpetuam. 145
    CAP. XCuI.---De reliquis causis ad regulam uere fidei pertinentibus. 146
    CAP. XCuII.---Quod post Symbolum ueniatur ad fontem. 147
    CAP. XCuIII.---Quod homo in mundo ita seruit principi mundi, sicut Isrel seruiuit in Aegypto Pharaoni. 147
    CAP. XCIX.---Quid significent nubes et columna que precesserunt populum saluandum. 148
    CAP. C.---Quomodo per columnam subsequentem et precedentem liberum arbitrium ostenditur regi per gratiam preuenientem, et subsequentem misericordiam Dei. 148
    CAP. CI.---De congressione itineris, et ingressu Rubri maris, quorum significantia tenetur in aquis fontis. 149
    CAP. CII.---De figura et typo baptismi in nube et mari a Paulo apostolo commendatis. 149
    CAP. CIII.---Quod transitus maris perueniendi ad manna significet post baptismum uenire ad Christi corporis sumptum. 149
    CAP. CIu.---Quod uno tempore sit et generatio rerum, et regeneratio hominum. 150
    CAP. Cu.---Quod sustinere dicitur mysteriorum sacramentum, donec in superficie miraculum ostendatur aquarum. 150
    CAP. CuI.---De descriptione efficientiarum aque fontis. De patentis admiratione miraculi. 154
    CAP. CuII.---Quare et unde fons in Quadragesima clauditur, et in Pascha reseratur. 156
    CAP. CuIII.---De tempore et loco baptizandi. 157
    CAP. CIX.---De expositione mysteriorum fontis. 157
    CAP. CX.---De gradibus fontis. 157
    CAP. CXI.---De duabus pactionibus abrenuntiationis et credulitatis. 158
    CAP. CXII.---Quod in nomine Trinitatis detur baptismum, et quod in baptismo quecunque persona Trinitatis omissa  sit, nichil baptismi celebritas agat; quodque Christi baptismum in Trinitate exstiterit actum. 158
    CAP. CXIII.---Quod baptismum et originale et actuale peccatum tollat, et quod non nisi renatus habeat uitam eternam; et quare uel abrenuntiationem uel confessionem alii propter alios profitentur. 158
    CAP. CXIu.---De his qui de fonte baptizatos excipiunt, et quid cum eis agere debeant. 159
    CAP. CXu.---Quod pro spe future beatitudinis regeneratio detur, non ut temporalis mortis pena tollatur. 159
    CAP. CXuI.---Quod solis sacerdotibus liceat dare baptismum, excepta necessitate periculi. 159
    CAP. CXuII.---Quid significat quod infans aquis immergitur ad similitudinem mortis Christi. De simpla quoque et trina baptismatis mersione. 159
    CAP. CXuIII.---De non iterando baptismo. 160
    CAP. CXIX.---Quod primum baptisma aque sit, secundum sanguinis. 160
    CAP. CXX.---Quod tertium baptismum penitentie sit in alluuio lacrymarum. 160
    CAP. CXXI.---Quod nec in hereticos licet iterare baptismum. 161
    CAP. CXXII.---Quod post baptismum glorie cantico decantato ad unctionem prouehendus est homo. 162
    CAP. CXXIII.---De unguento chrismatis et institutione eius. 162
    CAP. CXXIu.---Quod per uisibilem unctionem corporis inuisibiliter Spiritus sanctus operetur anime unctionem. 162
    CAP. CXXu.---Quod non Christo, sed hominibus datur spiritus ad mensuram. 162
    CAP. CXXuI.---De discretione qua sanctus Spiritus ad mensuram datur hominibus. 163
    CAP. CXXuII.---De Spiritu septiformi interpretatio sancti Gregorii pape. 163
    CAP. CXXuIII.---De impositione manus. 164
    CAP. CXXIX.---Rursum de impositione manus, et de Spiritu sancto. 165
    CAP. CXXX.---Spiritus sanctus datur a Deo. 165
    CAP. CXXXI.---De chrismate. 165
    CAP. CXXXII.---Quomodo docendus est baptizatus, ut discat orare. 166
    CAP. CXXXIII.---De oratione Dominica. 166
    CAP. CXXXIu.---De oratione non longa. 167
    CAP. CXXXu.---De omni petitione quod petit qui orationem Dominicam orat. 167
    CAP. CXXXuI.---De ueritate corporis Christi in Eucaristia. 168
    CAP. CXXXuII.---Quod est corpus Christi intelligere, uel sanguis. 169
    CAP. CXXXuIII.---Sicut de pane sic et de uino. 170
    CAP. CXXXIX.---De edificatione hominis per penitentiam et lacrymas. 170
    CAP. CXL.---Oratio propter albas tollendas. 170
    CAP. CXLI.---Item benedictio. 171
    CAP. CXLII.---Sermo dicendus ad infantes die tertia post Pascha propter albas tollendas. 171
    LIBER DE ITINERE DESERTI, QUO PERGITUR POST BAPTISMUM. 171
    CAPUT PRIMUM.---De exordio hominis ad reparationem per Christum. 171
    CAP II.---De reparatione hominis. 171
    CAP. III.---De morte Saluatoris et regeneratione uitali. 172
    CAP. Iu.---De Ecclesia in Christo sociata. 172
    CAP. u.---De adoptione filiorum Dei. 173
    CAP. uI.---De liberatione post baptismum. 173
    CAP. uII.---De baptizatis instruendis in sana doctrina. 173
    CAP. uIII.---Quod est aqua amara et dulcis. 173
    CAP. IX.---De duodecim apostolis et septuaginta discipulis. 174
    CAP. X.---Quod celeri compendio per iter Euangelii ueniatur ad regnum. 174
    CAP. XI.---De attendenda actione liberationis humane. 174
    CAP. XII.---Quod non immoratur in lege, si spiritaliter intelligitur. 174
    CAP. XIII.---De illucescente Euangelii lumine. 174
    CAP. XIu.---De preparatione Incarnationis que perducit nos usque ad incommutabilem ueritatem Deitatis. 175
    CAP. Xu.---Quod in eremo sancte uite delectatio non inuenitur uoluptatis immunde. 175
    CAP. XuI.---De congressione eremi sancte uite. 176
    CAP. XuII.---De signis et ducatu deserti. 177
    CAP. XuIII.---Quod sol iustitie, qui lumen infundit,  ipse humorem uoluptatis exhaurit. 177
    CAP. XIX.---Quod per solam gratiam Dei possit homo saluari. 177
    CAP. XX.---De attendendo refrigerio eternitatis propter donum consolationis presentis. 177
    CAP. XXI.---De affectibus quibus beatitudo desideratur eterna. 178
    CAP. XXII.---De descriptione uoluptatum quarum humor non inuenitur in sancto deserto. 178
    CAP. XXIII.---De dapibus spiritalibus mentis stomacho preparatis. 178
    CAP. XXIu.---Quod multis carismatum donis nos in hac peregrinatione reficiat Christus. 178
    CAP. XXu.---De sacramento luminis. 179
    CAP. XXuI.---De sacramento olei. 179
    CAP. XXuII.---De sacramento panis. 179
    CAP. XXuIII.---De sacramento aque. 179
    CAP. XXIX.---De significantia uirge. 179
    CAP. XXX.---De significantia floris et lilii. 179
    CAP. XXXI.---De significantia uitis. 179
    CAP. XXXII.---De significantia malogranati. 180
    CAP. XXXIII.---De significantia ficus. 180
    CAP. XXXIu.---Quod gentilitas, uel infructuosa anima desertum dicantur. 180
    CAP. XXXu.---De significantia cedri. 180
    CAP. XXXuI.---De significantia spine. 180
    CAP. XXXuII.---De significantia myrti. 180
    CAP. XXXuIII.---De significantia oliue. 180
    CAP. XXXIX.---De significantia abietis. 180
    CAP. XL.---De significantia ulmi. 181
    CAP. XLI.---De significantia buxi. 181
    CAP. XLII.---De significantia pini. 181
    CAP. XLIII.---De significantia cedri et cupressi. 181
    CAP. XLIu.---De significantia calami. 181
    CAP. XLu.---De significantia iunci. 181
    CAP. XLuI.---De significantia lilii, rose et uiole. 181
    CAP. XLuII.---De significantia hyssopi. 182
    CAP. XLuIII.---De significantia sinapis. 182
    CAP. XLIX.---De significantia montis, quod est Christus. 182
    CAP. L.---De significantia Sion, quod est Ecclesia. 182
    CAP. LI.---De significantia Libani. 182
    CAP. LII.---De significantia lapidum. 182
    CAP. LIII.---De auium spiritalium solatio. 183
    CAP. LIu.---De significatione columbe. 183
    CAP. Lu.---De significantia pelicani. 183
    CAP. LuI.---De significantia nycticoracis. 183
    CAP. LuII.---De significantia passeris. 183
    CAP. LuIII.---De significantia aquile. 183
    CAP. LIX.---De significantia fulicis. 183
    CAP. LX.---De significantia turturis. 184
    CAP. LXI.---De significantia hirundinis. 184
    CAP. LXII.---De significantia galline. 184
    CAP. LXIII.---De significantia phenicis. 184
    CAP. LXIu.---De significantia serpentis utriusque. 184
    CAP. LXu.---Item significantia serpentis. 184
    CAP. LXuI.---De significantia utriusque leonis. 185
    CAP. LXuII.---De significantia lupi et ouis. 185
    CAP. LXuIII.---De significantia agni. 185
    CAP. LXIX.---De significantia cerui. 185
    CAP. LXX.---De significantia hinnulorum capree. 185
    CAP. LXXI.---De significantia equi. 185
    CAP. LXXII.---De felicitate sancti deserti. 186
    CAP. LXXIII.---Sperandum in solo Deo. 187
    CAP. LXXIu.---Quod nemo saluari possit nisi et precedenti et subsequenti misericordia Dei. 187
    CAP. LXXu.---De subsequenti narratione coniecta. 188
    CAP. LXXuI.---Repetitio quorumdam preteritorum. 188
    CAP. LXXuII.---Quid sit fides. 188
    CAP. LXXuIII.---Unde dicta fides. 188
    CAP. LXXIX.---Quod fides et malarum rerum et bonarum. 188
    CAP. LXXX.---Quod fides et preteritarum rerum sit, et presentium, et futurarum. 188
    CAP. LXXXI.---Quod fides et suarum rerum sit, et alienarum. 188
    CAP. LXXXII.---Quod fides et opus connexa saluent hominem; discissa non saluent. 189
    CAP. LXXXIII.---De comparationibus rerum fidei operique coniectis. 189
    CAP. LXXXIu.---Quod spes non nisi bonarum et futurarum rerum. 189
    CAP. LXXXu.---Quod ex fide nascatur spes. 190
    CAP. LXXXuI.---Unde dicta spes. 190
    CAP. LXXXuII---Quod spei contraria desperatio sit. 190
    CAP. LXXXuIII.---De sententia Pauli, qua fidem, spem  et caritatem decenter contexta demonstrat. 190
    CAP. LXXXIX.---Expositio eiusdem sententie Pauli. 190
    CAP. XC.---De caritate et nomine eius. 191
    Monitum. 192
    EPISTOLA Quirici episcopi Barcinonensis ad Hildefonsum.---Ei gratias agit de libro ad se misso de uirginitate sancte Marie, quem mirifice laudat, fructum referens quem eius lectione perceperat. 193
    RESPONSIO Hildefonsi.---Laudes a Quirico acceptas in Deum refundit. 194
    EPISTOLA altera Quirici ad eumdem Hildefonsum.---Eum ut Scripturis interpretandis operam det hortatur. 194
    RESPONSIO Hildefonsi.---Id se quidem libenter prestiturum, sed iniquitate temporum retardari significat. 196
    LIBER DE uIRIS ILLUSTRIBUS. 195
    Prefatio. 195
    CAPUT PRIMUM. 198
    CAPP. II, III. 199
    CAPP. Iu, u. 200
    CAPP. uI, uII. 201
    CAPP. uIII, IX. 202
    CAPP. X-XIII. 203
    CAP. XIu. 204
    APPENDIX PRIMA.---SANCTO HILDEFONSO OPERA DUBITANTER ASCRIPTA. 205
    Monitum. 205
    OPUSCULUM DE PARTU uIRGINIS, PASCHASIO RATBERTO ABBATI CORBEIAE uETERIS PROBABILIUS ATTRIBUENDUM. 207
    Monitum. 227
    FRAGMENTUM TRACTATUS DE PARTU uIRGINIS, eodem auctore. 227
    ALIUD FRAGMENTUM EX LIBEL O DE PARTU uIRGINIS, prout est in Editione Feu-ard. et Cod. Ameliano, in quo exordium potius cuiusdam sermonis ad populum continetur. 235
    Admonitio ad lectorem. 235
    SERM NES DUBII. 239
    SERMO PRIMUS.---De Assumptione beatissime et gloriose uirginis Marie. 239
    SERM. II---De eadem Assumptione beate Marie secundus. 250
    SERM. III.---De eadem Assumptione beate Marie tertius. 254
    SERM. Iu.---De Assumptione beate Marie quartus. 258
    SERM. u.---De Assumptione beate Marie quintus. 259
    SERM. uI.---De Assumptione beate Marie sextus. 264
    SERM. uII.---De Assumptione beate Marie septimus. 267
    SERM. uIII.---In laudem beate uirginis Marie. 269
    SERM. IX.---De Assumptione beate Marie octauus. 271
    SERM. X.---In Purificatione sancte Marie. 272
    SERM. XI.---In Natiuitate Dei genitricis semperque uirginis Marie. 277
    SERM. XII.---De sancta Maria. 279
    SERM. XIII.---In diem sancte Marie. 280
    SERM. XIu. 283
    APPENDIX SECUNDA.---OPERA SANCTO HILDEFONSO SUPPOSITA. 283
    LIBELLUS DE CORONA uIRGINIS. 283
    Prefatio. 283
    Prologus. 285
    CAPUT PRIMUM.---Ostenditur qua ratione corona hec nostre Domine esse debeat. 286
    CAP. II.---Topazius lapis pretiosus in corona uirginis. 287
    CAP. III.---Lucanum sidus in corona uirginis secundum locum obtinet. 289
    CAP. Iu.---Tertio locatur Sardius lapis in corona uirginis. 290
    CAP. u.---Lilium flos candidus in quarto loco corone uirginis situatur. 292
    CAP. uI.---Situatio Calcedonii pretiosi lapidis in corona uirginis Marie. 293
    CAP. uII.---Positio Arcturi luminaris splendidi in corona uirginis. 294
    CAP. uIII.---Sapphirus lapis pretiosus in corona situatur uirginis. 296
    CAP. IX.---Crocus flos aromaticus in corona uirginis. 297
    CAP. X.---Situatio Achate pretiosi lapidis in corona uirginis. 298
    CAP. XI.---Stella marina splendida in corona uirginis. 299
    CAP. XII.---Iaspis lapis pretiosus hic situatur in corona nostre Domine. 300
     CAP. XIII.---Positio rose uernule in corona uirginis. 301
    CAP. XIu.---Situatio carbunculi lapidis preti si in corona uirginis. 303
    CAP. Xu.---Sol luminare prefulgidum hic totam coronam illustrat. 304
    CAP. XuI.---Positio Smaragdi pretiosi in corona uirginis. 305
    CAP. XuII.---Positio floris pulcherrimi, scilicet uiole, in sexto decimo loco in corona uirginis. 306
    CAP. XuIII.---Amethystus lapis pretiosus in corona uirginis. 308
    CAP. XIX.---Luna clara et fulgida in corona uirginis. 309
    CAP. XX.---Positio Chrysolithi lapidis pretiosi in corona uirginis. 311
    CAP. XXI.---Hic uirgo laudatur deuote, et solsequium in eius corona. 312
    CAP. XXII.---Chrysopasus in corona uirginis. 313
    CAP. XXIII.---Hic Oriona stella splendida in corona uirginis collocatur. 315
    CAP. XXIu.---Situatio Berylli lapidis in corona uirginis. 316
    CAP. XXu.---Camamilla flos decorus corone uirginis in ultimo loco. 317
    CONTINUATIO CHRONICORUM BEATI ISIDORI, SANCTO HILDEFONSO SUPPOSITA. 317
    Prefatiuncula. 317
    Incipit continuatio. 319
    EPIGRAMMATA SANCTO HILDEFONSO A PSEUDO-IULIANO IN COLLECTIONE uARIORUM CARMINUM ATTRIBUTA. 323
    Monitum. 323
    EPIGRAMMA PRIMUM. 323
    II.---De hospitio a parentibus suis edificato. 324
    III.---Carmen sepulcrale pro sancto Heladio presule Toletano. 325
    Iu.---Pro sancto Eugenio auunculo Toletano pontifice. 325
    u.---Aliud pro sancto Leandro et Massono metropolitanis, hoc Emeritensi, illo uero Hispalensi. 325
    uI.---Ad sanctissimum uirum et doctorem Fulgentium. 326
    uII.---Epitaphium ad sanctum Isidorum Hispalensem. 326
    uIII.---Ad sanctam uirginem Florentinam. 326
    IX.---Ad sanctam Leocadiam uirginem et martyrem. 326
    X.---In translatione corporis sancti Fulgentii. 327
    XI.---De Synagria patruele sua. 327
    XII.---Sancto Iusto. 327
    Aliud epitaphium in laudem sancti Isidori. 328

SANCTUS LEODEGARIUS, AUGUSTODUNENSIS EPISCOPUS.
    NOTITIA HISTORICA. 329
    uITA sancti Leodegarii, auctore Ursino abbate eius equali. 335
    Prologus auctoris. 335
    CAPUT PRIMUM.---Leodegarius tum in palatio, tum in auunculi domo informatur. 336
    CAP. II.---Diaconus, post archidiaconus efficitur. 336
    CAP. III.---Abbas deinde. In aulam uocatus, Aeduorum creatur episcopus. 337
    CAP. Iu.---Clotario mortuo, fauet Childerico, contra Ebroinum Theodorici fautorem. Ebroino monacho facto, Childerici aule preficitur. 337
    CAP. u.---Post tres annos regi fit inuisus. Pasche peruigilium cum rege Augustoduni celebrat. 338
    CAP. uI.---Sacris peractis, clam abscedit. Rege annuente Luxouium se recipit atque Ebroino reconciliatur. 338
    CAP. uII.---Childerico mortuo in sedem suam reuocatur, Ebroino comite. 339
    CAP. uIII.---Ebroinus restitutus de perdendo Leodegario cogitat. Aedua urbe obsessa, inimicis obuiam procedit Leodegarius. 340
    CAP. IX.---Oculis priuatur. Biennio in monasterio detinetur. 340
    CAP. X.---Cum fratre accusatur coram rege ab Ebroino. Calumniis impositis respondent. 341
    CAP. XI.---Guarinus, acceptis fratris monitis, lapidibus obruitur. 341
    CAP. XII.---Leodegarius iussu Ebroini dire mutilatur. 341
    CAP. XIII.---Fiscamnum relegatus, usum lingue recipit. 342
    CAP. XIu.---Eius uexatores dant penas. 342
    CAP. Xu.---Chrodoberto traditus, celico lumine illustratur. 343
    CAP. XuI.---Equites quatuor ad necandum Sanctum  mittuntur. 343
    CAP. XuII.---Oratione facta, capite plectitur. Sarcingi sepelitur. 343
    CAP. XuIII.---Miracula ad sepulcrum facta. Fures sacrilegi, omnibus restitutis, puniuntur. 344
    CAP. XIX.---Ebroini explorator impius penas luit, Ebroinus etiam ipse. 345
    CAP. XX. 346
    uITA ALTERA sancti Leodegarii, ab auctore anonymo. 345
    Prologus auctoris. 345
    CAPUT PRIMUM.---Leodegarius in omnibus perfectus, ab Adone instruitur. Archidiaconus ut se gerit. Episcopus Aeduorum orta contentione ordinatur. Quid in episcopatu egerit. 347
    CAP. II.---Ebroinum aduersarium patitur. 348
    CAP. III.---Qua causa. Clotario mortuo, optimates in Childericum consentiunt. Cur. Ebroinus contrarius apud Luxouium exsulat. Theodoricus tonsus ad sancti Dionysii monasterium relegatur. 349
    CAP. Iu.---Childericus edictum iustum condit moxque rescindit. Rex in Leodegarium commouetur. Ab eo correptus de eius nece cogitat. 350
    CAP. u.---Noua causa pretexitur. Pasche uigilia ad necem queritur sanctus. Regem adit intrepidus. Mortem ob diem sacrum declinat. Hector occiditur. 350
    CAP. uI.---Detentus ab inuidis, Luxouium relegatur. Ab imminente nece per Hermenarium liberatur. 352
    CAP. uII.---Cum Ebroino reconciliatur. Regni status post Childerici mortem. Cometes. 353
    CAP. uIII.---Leodegarius a uiris religiosis protectus. Ebroinus Luxouio egressus de perdendo Leodegario cogitat; a sancto Genesio impeditus, Augustoduni cum Leodegario excipitur; Theodoricum adit, monastica ueste abiecta, resumpta uxore; Thesaurum sacrum diripit; Leodegarium rursus exagitat; Clodoueum Clotarii filium supponit. 354
    CAP. IX.---Didoni et Waimero perdendi Leodegarii mandatum committit Ebromus. Aeduam urbem obsident. Sanctus thesauros suos in pios usus e pendat; egregia suis dat monita; ieiunia et supplicationes indicit; in ecclesia indulgentiam petit ab omnibus; conflictu interdicto inquirit aduersariorum consilium. 356
    CAP. X.---Theodorico fidem renuit uiolare; hostibus seuientibus sese offert sumpto uiatico; oculorum euulsionem sine gemitu patitur. Boboni Augustodunum assignatur in predam. 358
    CAP. XI.---Waimero sanctus committitur. Sanctus Genesius a simili casu eripitur. Ebroinus inedia consumi iubet Leodegarium. Waimerus erga eum mollitus, Leodegarius acceptum a Waimero argentum Aeduensibus dirigit. 359
    CAP. XII.---Ebroinus, Pseudo-Clodoueo reiecto, maior ior domus Theodorici efficitur; edictum iniustum condit; seuit et grassatur in omnes; Leodegarium de Childerici nece accusat. Leodegarius Germanum hortatur ad patientiam. 360
    CAP. XIII.---Gairinus lapidibus obruitur; Leodegarius pedibus, lingua ac labiis mutilatur et Waningo custodiendus traditur; uocis usum recuperat; ab Hermanario curatur; eius lingua et labia recrescunt. Auctoris etas. Fiscamnum perducitur Leodegarius. 361
    CAP. XIu.---Inimicorum ruinam luget; episcopis sibi contrariis in synodo exturbatis, ad synodum ipse sistitur; Childerici necem a se deprecatur; regi multa predicit; Chrodoberto, post scissam tunicam, traditur perimendus; lumine celesti commendatur; mortis sententiam equo animo excipit. 363
    CAP. Xu.---Hospitam consolatur; in locum martyrii deductus, carnificibus Deo commendatis, datis ceruicibus percussus subsistit; percussor impius perit; Sanctus sepelitur. 365
    CAP. XuI.---Sepulture locus celitus illustratur. Fures sacrilegi, omnibus restitutis, puniuntur. Ebroinus ad tumulum mittit exploratorem, cuius impietas morte punitur. Ebroinus impenitens extinguitur; qua occasione. 366
    CAP. XuII.---Quo tempore. Contentio de sancti Leodegarii corpore oritur; Ansoaldus sorte acceptum Pictauos deferri curat. Ermenane abbatisse rogatu hec scribit auctor. Audulfus Sancti Miracula descripsit. 368
    CAP. XuIII.---uaria ad Sancti feretrum miracula. 370
    CAP. XIX.---Monachi Sancti Maxentii excipiunt sacrum corpus. Miracula alia. 371
    CAP. XX.---Fidelium religio in sacrum corpus; in basilica noua Sanctus sepelitur. 372
    CAP. XXI.---Martyrii, etc., tempus. 374
    EPISTOLA CONSOLATORIA, QUAM SANCTUS LEODEGARIUS EPISCOPUS AEDUORUM POST OBITUM GERMANI SUI GAIRENI, POST AMISSOS OCULOS ET LABIA INCISA, DIREXIT AD GENITRICEM  SUAM SUESSIONIS IN CeNOBIO PUELLARUM. 373
    SYNODI A SANCTO LEODEGARIO CELEBRATAE CANONES ALIQUOT. 377
    TESTAMENTUM SANCTI LEODEGARII. 379

LEO PAPA II.
    NOTITIA HISTORICA. 383
    EPISTOLAE. 387
    EPISTOLA PRIMA, Constantini imperatoris ad Leonem II papam. 387
    EPIST. II, eiusdem imperatoris ad synodum Romanam. 393
    EPIST. III, Leonis II ad Constantinum imperatorem. 399
    EPIST. Iu, Leonis II ad episcopos Hispanie. 411
    EPIST. u, Leonis II ad Quiricum episcopum. 415
    EPIST. uI, Leonis II ad Simplicium comitem. 416
    EPIST. uII, Leonis II ad Eruigium regem Hispanie. 418
    Fragmentum epistole Leonis II ad episcopos et regem Dalmatiarum. 420

BENEDICTUS II, ROMANUS PONTIFEX.
    NOTITIA HISTORICA. 421
    EPISTOLAE. 423
    EPISTOLA PRIMA, Benedicti II ad Petrum notarium regionarium.---Monet illum ut acta synodalia sexti concilii  episcoporum Hispanie subscriptione muniri curet. 423
    EPIST. II, Benedicti II ad Eruigium regem.---Significat se Petrum notarium regionarium mittere, qui secum ferret sexte synodi definitionem, simulque Constantini imperatoris edictum, atque libellum acclamatorium eiusdem synodi ad eumdem imperatorem. 424

IOANNES PAPA u.
    NOTITIA HISTORICA. 425
    EXEMPLAR DIuINAE IUSSIONIS IUSTINIANI AUGUSTI directe ad Ioannem papam urbis Rome, in confirmationem sexte synodi Constantinopolitane. 425

SANCTUS IULIANUS, TOLETANUS EPISCOPUS, NEC NON IDALIUS ET FELIX, BARCINONENSIS ET TOLETANUS EPISCOPI.
    NOTITIAE HISTORICAE. 427
    uITA, seu ELOGIUM, sancti Iuliani. 443
    Monitum. 443
    Incipit uita. 445
    Admonitio. 451
    SANCTI IULIANI PROGNOSTICON FUTURI SAECULI LIBRI TRES. 453
    Auctoris epistola 453
    Idalii responsio. 457
    LIBER PRIMUS.---DE ORIGINE HUMANAE MORTIS. 461
    CAPUT PRIMUM.---Quomodo primum mors in mundum intrauerit. 461
    CAP. II.---Quod Deus immortales angelos creauerit, peccantibus autem hominibus mortem sit comminatus. 461
    CAP. III.---De qualitate primi hominis, uel de pena mortis, qua post peccatum iuste damnatus sit. 461
    CAP. Iu.---Unde dicta sit mors. 462
    CAP. u.---Tria esse genera mortis. 462
    CAP. uI.---Quam aspera sit mors carnis, et quod plerumque molestiam eius non sentiant morientes. 462
    CAP. uII.---Quod plerumque contingat ut per asperam mortem liberetur anima a peccatis. 463
    CAP. uIII.---Quod mors bonum aliquod non sit, et tamen bonis bona sit. 463
    CAP. IX.---Contra eos qui dicunt: Si in baptismo peccatum primi hominis soluitur, quare mors baptizatos homines subsequitur? 464
    CAP. X.---Quod presto sint angeli quando homines moriuntur. 465
    CAP. XI.---De timore mortis corporee. 465
    CAP. XII.---De differentia timoris, quare unusquisque exploret, utrum tolerabilius sit plura genera mortium uiuendo formidare, an unam ex his, que contigerit, sustinere. 466
    CAP. XIII.---De non timenda Christianis morte corporis, propterea quod iustus ex fide uiuit. 467
    CAP. XIu.---Quibus ex causis timor mortis humane ualet temperari; et ut diem mortis potius amplecti quam timere debeamus; et quod magnus illic charorum numerus nos exspectet. 468
    CAP. Xu.---Quam contraria sit Dominice orationi nostra uoluntas, quando et quotidie ut fiat uoluntas Dei oramus, et transire ad eum insistente morte metu nolumus, cum exemplo cuiusdam fratris, cui timenti exire de seculo increpans apparuit Christus. 471
     CAP. XuI.---Ne desperatione frangamur, cum imminente morte turbamur. 472
    CAP. XuII.---Quod orationi in fine insistere debemus, et commendare nos fratrum precibus. 472
    CAP. XuIII.---Quod conditiones sepulture et curationes funerum debite fidelibus impendantur. 473
    CAP. XIX.---Utrum prosit defunctis, si corpora eorum in ecclesiis tumulentur. 474
    CAP. XX.---Quod multum prosit mortuo in ecclesia tumulato fides, qua creditur martyris apud quem conditur patrocinio adiuuari. 474
    CAP. XXI.---De oblationibus que pro fidelibus defunctis offeruntur. 475
    LIBER SECUNDUS.---QUOMODO SE ANIMAE DEFUNCTORUM HABEANT ANTE RESURRECTIONEM CORPORUM. 475
    CAPUT PRIMUM.---De differentia paradisorum. 475
    CAP. II.---Ubi sit paradisus in quo beatorum anime exute corporibus requies unt. 475
    CAP. III.---Quid significet sinus Abrahe, in quo beatorum anime recipiuntur. 476
    CAP. Iu.---De differentia infernorum. 477
    CAP. u.---Unde dictus sit infernus. 478
    CAP. uI.---Quales sint inferi, uel si sint corporei. 478
    CAP. uII.---Qua ratione inferi sub terris esse credantur. 478
    CAP. uIII.---Quod anime beatorum, statim ut a corpore exeunt, ad Christum in celum uadunt. 478
    CAP. IX.---Quod nunc anime defunctorum in quibusdam receptaculis teneantur. 479
    CAP. X.---Quod anime que aliquid minus de perfecta sanctitate habuerint, exeuntes de corpore, non statim collocentur in celestibus regnis. 479
    CAP. XI.---Quod ante resurrectionem corporum non sic uideatur Deus a sanctis spiritibus defunctorum sicut post resurrectionem uidebitur, et qualiter nunc defunctorum anime corpora sua deside ent recipere. 479
    CAP. XII.---Quod post descensum Christi ad inferos anime electorum non locis illis tenentur ubi patriarcharum anime tente sunt, sed statim eant ad celum. 480
    CAP XIII.---Quod sicut anime sanctorum post transitum ad celum uadunt, ita peccatorum anime in infernum trudantur. 480
    CAP. XIu.---Quod hi qui semel fuerint in infernum proiecti, ibidem erunt in perpetuum permansuri. 480
    CAP. Xu.---Quod non sit anima priuata sensibus suis post mortem corporis. 481
    CAP. XuI.---Quod anima similitudinem corporis habeat, et in eadem corporali similitudine requiem sentiat perferatque tormenta. 482
    CAP. XuII.---An anima, cum incorporea sit, igne credatur corporeo cruciari. 482
    CAP. XuIII.---Quod unus sit gehenne ignis, et non uno modo cruciet peccatores. 482
    CAP. XIX.---Quod post mortem purgatorius ignis esse credatur. 483
    CAP. XX.---Quod alius sit ignis purgatorius, quo plerique saluandi esse creduntur, alius ille in quo impii, Christo iudicante, mergendi sunt. 484
    CAP. XXI.---Quod ignem purgatorium non post ultimum iudicium, sed ante, perferant anime. 485
    CAP. XXII.---Utrum hi qui in purgatorio igne saluandi sunt, usque ad tempus resurrectionis an infra cruciari credantur. 485
    CAP. XXIII.---Quod ad tribulationem purgatorii ignis mors ista pertineat carnis. 486
    CAP. XXIu.---Utrum anime mortuorum se inuicem et quos nunquam uiderunt, agnoscant. 486
    CAP. XXu.---Utrum anime beatorum orare uideantur pro his quos in inferno sentiunt. 487
    CAP XXuI.---Utrum anime mortuorum orent pro salute charorum uiuentium. 487
    CAP XXuII.---Utrum constristari uel letari possint anime defunctorum pro uiuentium charorum salute, seu tristitia aut qualibet cura uirorum moueantur. 488
    CAP. XXuIII.---Quod patriarche, prophete et apostoli, omnesque beatorum spiritus nos ardenter secum gauisuros exspectent; et quod non sit illis perfecta letitia donec pro nostris erroribus dolent. 489
    CAP. XXIX.---Utrum scire possint mortui quid agant uiui. 491
    CAP. XXX.---Utrum possint mortui uiuentium oculis apparere. 491
    CAP. XXXI.---Quod non impiorum sed sanctorum anime tantum sciant quid possit a uiuentibus agi. 492
    CAP. XXXII.---Utrum post aduentum Christi ad inferos, ex quo sanctis reseratum est iter ad celos, aspicere ualeant aut boni malos in dolore, aut mali bonos in requie constitutos. 492
     CAP. XXXIII.---Contra eos qui dicunt quod nulla sit anime uita post mortem. 493
    CAP. XXXIu.---Contra eos quibus parum uidetur quod anima post mortem carnis in quadam corporali similitudine leta quedam uideat, uel tristia sentiat. Et quod expressiora sint ibi leta uel tristia quam hic uideri possunt per somnium ab animo. 495
    CAP. XXXu.---Quid remunerationis habere credantur anime defunctorum ante resurrectionis illius ultimum tempus. 495
    CAP. XXXuI.---Quod post depositionem corporis huius statim uideatur a sanctis spiritibus Deus. 495
    CAP. XXXuII.---Quod etiam modo sanctorum anime iam cum Christo in celis regnent. 496
    LIBER TERTIUS.---DE IPSA RESURRECTIONE. 497
    CAPUT PRIMUM.---Quod tempus et diem iudicii nullus hominum nouerit. 497
    CAP. II.---Utrum specialis locus esse credatur ubi iudicium a Domino agetur. 497
    CAP. III.---Quod nullus nouerit hominum per quot dies futurum illud iudicium extendatur. 498
    CAP. Iu.---De terrore aduentus Christi, et quod in ea forma qua iudicatus est, in ipsa ad iudicium ueniet, et iudicium agitabit. 498
    CAP. u---Quod preeunte cruce Christus ad iudicium ueniet, et quod eadem crux angelorum humeris, de celo Christo descendente, portabitur. 499
    CAP. uI.---De terrore uisionis diaboli, cum sublatus fuerit, ut ad iudicium adducatur. 500
    CAP. uII.---Quod Christus ad iudicium ueniens mitis iustis et terribilis apparebit iniustis. 501
    CAP. uIII---Quod Christum in carne ad iudicium uenientem iusti et iniusti carneis oculis sint uisuri. 501
    CAP. IX.---Quod non Pater, sed tantum Filius ad iudicium faciendum uenturus esse credatur. 501
    CAP. X.---Quod non pertineat ad hanc uitam, cum Christus uiuos et mortuos iudicaturus de celo descenderit. 501
    CAP. XI.---De sedibus iudicantium. 502
    CAP. XII.---De his qui cum Domino ad iudicandum sessuri sunt. 502
    CAP. XIII.---Quod in prenominatis a Christo duodecim sedibus non solum duodecim apostoli sessuri sint, sed omnis perfectorum numerus, qui in duodenarium numerum partiuntur. 502
    CAP. XIu.---De ultima resurrectione corporum humanorum. 503
    CAP. Xu.---Quod septimo angelo tuba canente, in ictu oculi erit resurrectio mortuorum. 503
    CAP. XuI.---Quod ad omnes homines pertineat resurrectio, immutatio uero tantum ad sanctos. 504
    CAP. XuII.---Quod non erium corpus, sed caro quam gerimus, sine ulla corruptione resurget. 504
    CAP. XuIII.---Quomodo spiritualia corpora tunc habere credantur, cum futura corpora non spiritus, sed corpora uerissime approbentur. 504
    CAP. XIX.---De qualitate corporum que in resurrectione futura sunt. 504
    CAP. XX.---In qua etate uel statura futuri sunt resurgentes, siue sint senes, siue iuuenes, uel infantes. 505
    CAP. XXI.---Utrum equales an diuerse future sint stature uel figure surgentium corporum, et utrum macri cum eadem macie, pingues cum eadem pinguedine, in resurrectione futuri sint. 506
    CAP. XXII.---Quod sine aliqua deformitate sanctorum corpora resurrectura sint. 506
    CAP. XXIII.---Quod superfluum sit querere de reproborum corporibus, in qua etate uel mensura resurgant. 507
    CAP. XXIu.---Quod uiri et femine in proprio sexu resurgent. 507
    CAP. XXu.---Quod nulla resurgentes cibi ac potus cura sollicitet. 508
    CAP. XXuI.---Quod carnalibus indumentis natura nostra non egeat. 508
    CAP. XXuII.---De abortiuis fetibus; et quia homo ex quo incipit in matris utero uiuere, ex tunc credatur ad resurrectionem ultimam pertinere. 509
    CAP. XXuIII.---De his qui cum maiore uel minore membrorum numero, uel qui cum duobus capitibus et uno corpore, aut duobus corporibus et uno capite, uel cetero genere monstruoso nascuntur, qualiter resurrecturi credantur. 510
    CAP. XXIX.---Quod hi qui nunc a bestiis comeduntur, aut diuersa laniatione truncantur, resurgentes integritatem sui corporis obtinebunt. 510
    CAP. XXX.---Quod hi qui de hac uita debiles exierunt cum suis integris membris in resurrectione futuri sint. 511
     CAP. XXXI.---Utrum in resurrectione quidquid unguibus uel capillis nostris per tonsuram uel sectionem detractum est redintegrari credatur. 512
    CAP. XXXII.---Qualiter hi qui de massa perditionis discreti non sunt resurrecturi sint. 513
    CAP. XXXIII.---De ordine futuri iudicii. 513
    CAP. XXXIu.---De bonorum malorumque discretione. 514
    CAP. XXXu.---Quod ipsa separatio bonorum a malis per angelica ministeria fiet. 514
    CAP. XXXuI.---Quod separatis in dexteram partem bonis, in sinistram uero malis, libri aperti erunt, id est, conscientie singulorum. 514
    CAP. XXXuII.---De auditu malo, quem iusti non timebunt. 515
    CAP. XXXuIII.---De precipitatione diaboli et perditione impiorum. 515
    CAP. XXXIX.---Qualis est liber ille de quo Ioannes apostolus dicit quod omnes qui tunc non fuerint inuenti scripti in libro uite, in stagnum ignis mittantur. 515
    CAP. XL.---Quod in igne impiorum corpora durent absque sui consumptione. 516
    CAP. XLI.---Quomodo demones futurus ille ignis exuret. 516
    CAP. XLII.---De diuersitate penarum pro diuersitate meritorum. 517
    CAP. XLIII.---Contra illos qui scrupulosissime querunt qualis sit ille ignis futurus, uel in qua mundi parte haberi possit. 517
    CAP. XLIu.---Quod post damnationem impiorum sequatur remuneratio electorum. 517
    CAP. XLu.---Quod peracto iudicio, transiet forma serui in qua iudicium Christus agitabit, et sic tradet Christus regnum Deo et Patri. 518
    CAP. XLuI.---De conflagratione ignis qua mundus hic dicitur interire. 518
    CAP. XLuII.---Quod finito iudicio incipiat esse celum nouum et terra noua. 518
    CAP. XLuIII.---Quod in celo nouo et terra noua non omnes resurgentes, sed sancti futuri sunt. 519
    CAP. XLIX.---Contra eos qui dicunt: Si post factum iudicium erit conflagratio mundi, ubi tunc esse poterunt sancti, qui non contingantur flamma incendii? 519
    CAP. L.---De remuneratione sanctorum et regno, cum Christus precinget se et transiens ministrabit suis. 519
    CAP. LI.---Quod mali tunc nesciant quid agatur in gaudio beatorum, boni tamen sciant quid agatur in suppliciis miserorum. 520
    CAP. LII.---Quod in isto corpore in quo modo sumus in celis tunc et portari et habitare possimus. 520
    CAP. LIII.---Utrum subtiliores tunc motus corporis habeamus, an tales erunt sicut modo haberi uidentur. 520
    CAP. LIu.---Utrum per corporeos oculos istos, quibus nunc cernimus solem et lunam, uideatur tunc Deus. 520
    CAP. Lu.---Quod ea uisione tunc Deum uidebimus qua nunc eum angeli uident. 522
    CAP. LuI.---Quod arbitrii libertate multo plus firmiori quam in hac uita omnes sancti usuri sunt, in qua tamen peccare non poterunt. 522
    CAP. LuII.---Quod ibi obliuionem pariter et recordationem habebimus. 522
    CAP. LuIII.---De diuersitate meritorum et premiorum in qua tamen nullus sit alii inuisurus. 523
    CAP. LIX.---Quod infatigabiliter Deum laudabunt sancti. 523
    CAP. LX.---Quod sine fine Dominum uidebimus, et quod ipse sit finis desideriorum nostrorum. 524
    CAP. LXI.---Quod ipse Dominus tunc nobis erit in premium, et quod tunc honesta nostra desideria mirifice impleantur. 524
    CAP. LXII.---De fine sine fine in quo infinite Dominum laudabimus. 524
    Monitum 525
    SANCTI IULIANI DE TRIBUS CAPITULIS LIBER APOLOGETICUS. 525
    Monitum. 535
    SANCTI IULIANI DE COMPROBATIONE AETATIS SEXTAE LIBRI TRES. 537
    Liber primus. 539
    Liber secundus. 559
    Liber tertius. 569
    SANCTI IULIANI ANTIKEIMENON, HOC EST CONTRAPOSITORUM SIuE CONTRARIORUM IN SPECIEM UTRIUSQUE TESTAMENTI LOCORUM, LIBRI DUO. 585
     Prefatio. 585
    Monitum. 585
    Locorum in speciem pugnantium index alphabeticus. 587
    Liber primus. 595
    Liber secundus. 663
    In sequens opusculum admonitio. 703
    SANCTI IULIANI COMMENTARIUS IN NAHUM PROPHETAM. 705
    Prefatio. 705
    Expositio. 709
    uITA SANCTI HILDEFONSI, AUCTORE SANCTO IULIANO. 757
    Monitum in opusculum sequens. 757
    ORATIONES A SANCTO IULIANO COMPOSITAE. 757
    SANCTI IULIANI HISTORIA REBELLIONIS PAULI ADuERSUS WAMBAM GOTHORUM REGEM. 759
    Monitum preuium. 759
    Epistola Pauli perfidi, qui rebellionem fecit in Gallia. 761
    Incipit historia. 763
    Insultatio uilis storici in tyrannidem Gallie. 797
    Iudicium in tyrannorum perfidia promulgatum. 801
    APPENDIX PRIMA.---OPERA SANCTO IULIANO SUPPOSITA. 809
    Monitum. 809
    CHRONICA REGUM WISIGOTHORUM. 809
    CARMINA APOLOGETICA, A PSEUDO-IULIANO PETRI ARCHIPRESBYTERO SANCTAE IUSTAE, BEATO IULIANO EPISCOPO SUPPOSITA. 811
    EPITAPHIA SANCTO IULIANO TRIBUTA. 813
    I.---In sepulcro sancti Hildefonsi. 813
    II.---In sepulcro Quirici. 814
    III.---In sepulcro Gudile archidiaconi Toletani. 815
    Iu.---In sepulcro regis Wambe. 816
    APPENDIX SECUNDA.---IDALII BARCINONENSIS EPISTOLAE DUAE. 815
    EPISTOLA PRIMA. 815
    EPIST. II. 818

SANCTUS LULLUS MOGUNTINUS EPISCOPUS.
    NOTITIA HISTORICA. 819
    SANCTI LULLI EPISTOLAE. 819
    EPISTOLA PRIMA.---Lullus Dalhuno. 819
    EPIST. II.---Ingalice Lullo. 819
    EPIST. III.---Lullus Leogbithe. 820
    EPIST. Iu.---Lullus Gregorio. 821
    EPIST. u.---Lullus Deneardo et aliis. 823
    EPIST. uI.---Alredus et Osgiua Lullo. 823
    EPIST. uII.---Pippinus Lullo. 824
    EPIST. uIII.---Magingoz Lullo. 824
    EPIST. IX.---Magingoz Lullo. 825
    EPIST. X.---Lullus pape. 826
    EPIST. XI.---Lullus Oswithe. 827
    EPIST. XII.---Cuthbertus Lullo. 828
    EPIST. XIII.---Cynehardus Lullo. 831
    EPIST. XIu.---Eardulfus Lullo. 833
    EPIST. Xu.---Milredus Lullo. 834
    EPIST. XuI.---Trecea Lullo 835
    EPIST. XuII.---Botwinus Lullo 836
    EPIST. XuIII.---Wicbertus Lullo. 836
    EPIST. XIX.---Doto Lullo. 837
    EPIST. XX.---Cyneardus Lullo. 837
    EPIST. XXI.---. . . . Lullo. 838
    EPIST. XXII.---Cuthbertus Lullo. 838
    EPIST. XXIII.---Eanuult Lullo. 839
    EPIST. XXIu.---Magingooz Lullo. 840
    EPIST. XXu.---Cuthbertus Lullo. 841
    EPIST. XXuI.---Cene Lullo. 841
    EPIST. XXuII.---Wigbertus Lullo. 842
    EPIST. XXuIII.---Bregwinus Lullo. 843
    EPIST. XXIX.---Lullus Cene. 844
    EPIST. XXX.---Wigbertus Lullo. 845
    EPIST. XXXI.---Lullus Cuthberto. 846
    EPIST. XXXII.---Cynewulfus Lullo. 846
    EPIST. XXXIII.---Amalardus et Wido Lullo. 847

ELIPANDUS, FELIX, HETERIUS, TOLETANUS, URGELLENSIS, UXAMENSIS EPISCOPI, ET SANCTUS BEATUS PRESBYTER.
    NOTITIA HISTORICA. 847
    ELIPANDI EPISTOLAE. 859
    EPISTOLA PRIMA.---Ad Micetium hereticum 859
    EPIST. II.---Ad Fidelem abbatem. 867
    EPIST. III.---Ad Carolum Magnum. 867
    EPIST. Iu.---Ad Albinum. 870
    EPIST. u.---Ad Felicem nuper conuersum. 880
     CONFESSIO FIDEI FELICIS ORGELLITANAE SEDIS EPISCOPI, QUAM IPSE POST SPRETUM ERROREM SUUM IN CONSPECTU CONCILII EDIDIT, ET EIS QUI IN IPSO ERRORE EI DUDUM CONSENTIENTES FUERANT, DIREXIT. 881
    uITA SANCTI BEATI ABBATIS HISPANICI, AUCTORE ANONYMO RECENTIORI. 887
    HETERII ET SANCTI BEATI AD ELIPANDUM EPISTOLA. 894
    LIBER PRIMUS. 894
    LIBER II.---De Christo et eius corpore, quod est Ecclesia, et de diabolo et eius corpore, quod est Antichristus. 977

RACHIO ARGENTINENSIS EPISCOPUS.
    INSCRIPTIO CODICIS CONTINENTIS CANONES CONCILIORUM ET DECRETA PONTIFICUM, QUEM CODICEM SCRIBI IUSSIT RACHIO EPISCOPUS ARGENTINENSIS ANNO 788. 1029

ANGELRAMNUS METENSIS EPISCOPUS.
    NOTITIA HISTORICA. 1031
    COLLECTIO CANONUM AB ANGELRAMNO METENSI EPISCOPO ADUNATA ET ADRIANO SUMMO PONTIFICI OBLATA. 1033
    ADRIANI PAPAE CAPITULA QUAE EX GRAECIS ET LATINIS CANONIBUS ET SYNODIS ROMANIS, ATQUE DECRETIS PRAESULUM AC PRINCIPUM ROMANORUM SPARSIM COLLECTA SUNT, ET INGILRAMNO MEDIOMATRICAE URBIS EPISCOPO ROMAE A BEATO ADRIANO PAPA TRADITA SUB DIE XIII KALENDAS OCTOBRES, INDICTIONE IX, QUANDO PRO SUI NEGOTII CAUSA AGEBATUR. 1055
    ANGELRAMNI DONATIONES QUAEDAM. 1097
    I.---Angelramnus Fahonem et Gaudiacum Gorziensi monasterio donat. 1097
    II.---Angelramnus Warangesi uillam donat monasterio Gorziensi. 1098
    III.---Angelramnus predia quedam sita in Alsatia donat cenobio sancti Auoldi 1100

WICBODUS.
    NOTITIA HISTORICA. 1101
    WICBODI QUAESTIONES IN OCTATEUCHUM. 1101
    Obseruatio preuia. 1101
    Carolus rex Francorum et Longobardorum ac Patricius Romanorum hunc codicem ad opus suum scribere iussit. 1103
    Incipit liber Questionum super librum Genesis ex dictis sanctorum Patrum Augustini, Gregorii, Hieronymi, Ambrosii, Hilarii, Isidori, Eucherii et Iunilii. 1105

ADRIANUS PAPA I.
    ADRIANI PAPAE I uITA. 1167
    ADRIANI PAPAE I EPISTOLAE. 1203
    EPISTOLA PRIMA, ad Pippinum regem.---Item exemplar epistole Constantini pape neophyti ad domnum Pippinum regem directe, in qua continetur quod a populo Romano per uiolentiam electus et in sede apostolica intromissus fuit, pestulans ut in gratia domni regis Pippini permanere possit, sicut antecessores sui fuerunt. Et inde de epistola Theodori patriarche Ierosolymitani, et de aliis epistolis Alexandrini et Antiocheni patriarcharum. Et in embolo de Georgio, Marino et Petro. 1203
    EPIST. II, ad Pippinum regem.---Exemplar epistole eiusdem Constantini pape neophyti ad domnum Pippinum regem directe, in qua continentur gratiarum actiones, et de obitu domni Pauli pape, et postulat ut in gratia domni Pippini regis permanere possit, sicuti antecessores sui fuerunt. 1203
    EPIST. III, ad Carolum regem.---Item exemplar epistole eiusdem pape ad domnum Carolum regem directe, in qua continetur de fide et constantia ipsius, et Anastasio misso ipsius apostolici, qui in Francia demoratus fuerat. 1203
    EPIST. Iu, ad Carolum regem.---Item exemplar epistole eiusdem pape ad domnum Carolum regem directe, in qua continentur gratiarum actiones pro exaltatione sancte Dei Ecclesie, et de missis domini regis, qui autumni tempore Romam uenire debuerunt. 1203
    EPIST. u, ad Carolum regem.---Item exemplar epistole eiusdem pape ad domnum Carolum regem directe, in qua continentur uberrime benedictiones pro exaltatione sancte Dei Ecclesie, et de epistola Ioannis patriarche Gradensis. 1203
    EPIST. uI, ad Carolum regem.---Item exemplar epistole eiusdem pape ad domnum Carolum regem directe per Andream et Anastasium, pro iustitia sancte Dei Ecclesie, et de Leone archiepiscopo, qui iam ad prefatum dominum regem properauit. 1203
    EPIST. uII, ad Carolum regem.---Item exemplar epistole eiusdem pape ad domnum Carolum regem directe per Gausfridum abbatem, in qua continetur de uictoria ipsius predicti regis, et de episcopis Pisano et Lucano, ut ad proprias sedes atque ecclesias pro sua pietate remeare concederet. 204
     EPIST. uIII, ad Carolum regem.---Item exemplar epistole eiusdem pape ad domnum Carolum regem directe, in qua continetur de fide uel constantia ipsius apostolici erga predictum regem. 1204
    EPIST. IX, ad Carolum regem.---Item exemplar epistole eiusdem pape ad domnum Carolum regem directe, in qua continetur de Mauricio episcopo, quod Histrienses ei oculos eruissent. 1204
    EPIST. X, ad Carolum regem.---Item exemplar epistole eiusdem pape ad domnum [Lamb. add. Carolum] regem directe, in qua continetur de transitu Constantini imperatoris et de Reginaldo duce Clusine, prefatus papa postulans ut ipsum [ducatum] actum domnus rex ei habere non permitteret, eo quod multa mala in Castello Felicitatis indesinenter agere non desistebat . . . 1204
    EPIST. XI, ad Carolum regem.---Item exemplar epistole eiusdem pape ad domnum Carolum regem directe, in qua continetur de camerado, uel trabibus, seu lignamine, quod necesse erat ad ipsam ecclesiam sancti Petri faciendam et de corpore sancto, quod Fulgatus  petiit. 1204
    EPIST. XII, ad Carolum regem.---Item exemplar epistole eiusdem pape ad domnum Carolum regem directe pro exaltatione sancte Ecclesie et de orationibus ipsius apostolici. 1204
    EPIST. XIII, ad Carolum regem.---Item exemplar epistole eiusdem pape ad domnum Carolum regem directe, in qua continetur quod Neapolitani cum Grecis ciuitatem Terracinensem inuasissent. 1205
    EPIST. XIu, ad Carolum regem.---Item exemplar epistole eiusdem pape ad domnum Carolum regem directe, in qua continetur de uenundatione mancipiorum genti pagane Saracenorum facte, et predictus papa excusans Romanos nunquam tale scelus perpetrasse, sed a Langobardis et Grecis eos traditos esse dicit. 1205
    EPIST. Xu, ad Carolum regem.---Item exemplar epistole eiusdem pape ad domnum Carolum regem directe, in qua continetur de trabibus maioribus ad ecclesias restaurandas, quas domnus rex ei dare preceperat: et ipsos actores negligentes nichil exinde, sicut eis a dicto rege iniunctum fuerat, fecisse dicit, et de stanno ad ipsam ecclesiam sancti Petri recooperiendam. 1205
    EPIST. XuI, ad Carolum regem.---Item exemplar epistole eiusdem pape ad domnum Carolum regem directe, in qua continetur de mosiuo  atque marmore palatii Rauennate  ciuitatis. Predictus papa domni regis ditioni, uel quidquid exinde facere uoluisset, libenti animo se tribuere dicit. 1205
    EPIST. XuII, ad Carolum regem.---Item exemplar epistole eiusdem pape ad domnum Carolum regem directe, in qua continetur de territorio Sauinense, qualiter Itherius et Maginarius missi domni regis ipsum territorium in integro partibus sancti Petri reddere uoluerunt, sed propter iniquos homines minime potuerunt. 1205
    EPIST. XuIII, ad Carolum regem.---Item exemplar epistole eiusdem pape ad domnum Carolum regem directe, in qua continentur gratiarum actiones pro exaltatione sancte Dei Ecclesie, et de territorio Sauinense, quemadmodum predictus rex sancto Petro pollicitus fuerat, quod in integro contradere iuberet. 1205
    EPIST. XIX, ad Carolum regem.---Item epistola eiusdem pape ad domnum Carolum regem directa, in qua continentur gratiarum actiones de susceptis laboribus pro beato Petro, commendans ipsi Georgium episcopum. 1205
    EPIST. XX, ad Carolum regem.---Indicat quomodo contentionem monachorum ad se missorum composuerit. Et quod Potho abbas cum decem monachis ad Carolum regem proficisci uoluerit, ut ibidem quoque de obiectis criminibus se purgaret. 1206
    EPIST. XXI, ad Carolum regem.---Paulus presbyter, uenerandus presbyter, Foroaldus, Adalbertus, Gaudiosus, Benedictus diaconus, Iosue diaconus, Hermenfridus, Raginbertus, Autscarius , Gregorius, Agemodus, Dauid, Gaidualdus, Ariolfus, Stephanus, Garibaldus, Gregorius, Sauinus, Aldosinto, Rothbertus, Rathis, Haribertus, Leo, Martinianus, Allo, Maio, Beaptulfus , Cunualdus, Leminosus, Magnus, Ursus, Authaldus, Aldefusus, Petrus Ansualdus, Allo, Petrus, Gratiosus Faroaldus, Ursus, Adualdus. 1206
    EPIST. XXII, ad Carolum regem.---Item exemplar epistole eiusdem pape ad domnum Carolum regem directe, in qua continetur de monasterio sancti Hilarii confessoris in Calligata. Orat ne ipsum seu hospitales, qui per Alpes collium siti sunt in susceptione peregrinorum, ut a nulla magna paruaque persona inuadi sineret; ut Gundibrando duci Florentino mandet, ut que eidem monasterio abstulit reddat. 1206
    EPIST. XXIII, ad Carolum regem.---Item exemplar epistole eiusdem pape ad domnum Carolum regem directe,  in qua continetur de fide uel dilectione quam erga beatum apostolorum principem Petrum habere pollicitus est, ut inconcussa et indissolubilis permaneat, et nulla callida uersutia ab apostolico amore eius animus disiungi possit. 1206
    EPIST. XXIu, ad Carolum regem.---Item exemplar epistole eiusdem pape ad domnum Carolum regem directe, in qua continetur de sacratione Petri episcopi, seu et de territorio Sauinensi. 1206
    EPIST. XXu, ad Carolum regem.---De episcopis uel presbyteris, ut non militarem induerent armaturam, sed spiritalem, id est ieiuniis et orationibus uacarent, seu de uenalitate, uel captiuatione hominum, uel aliis illicitis causis, que a prauis hominibus perpetrata erant, seu de uisione Ioannis monachi, que falsa uel inanis esse uidebatur. 1206
    EPIST. XXuI, ad Carolum regem.---Item epistola ad domnum Carolum regem directa, in qua continentur gratiarum actiones pro exaltatione sancte Dei Ecclesie, et de territorio Sauinense, qualiter Machinarius  fidelissimus eiusdem precelsi regis, ipsum territorium cum integritate partibus sancti Petri contradere uoluit. Sed propter iniquos atque peruersos homines minime potuit. 1207
    EPIST. XXuII, ad Carolum regem.---Item exemplar epistole eiusdem ad domnum Carolum regem directe, in qua continetur de abbate uenerabilis monasterii sancti uincentii, qui apud domnum regem insons accusatus fuerat, et inde ablatus, ut eum uenusto cultu ac uibrantissimo animo clementissime susciperet, quia falsa crimina ei obiiciebantur. 1207
    EPIST. XXuIII, ad Carolum regem.---Item exemplar epistole eiusdem pape ad domnum Carolum regem directe, in qua continentur gratiarum actiones, seu benedictiones pro cruce quam ei miserat, et de territorio Populoniensi seu Rosellensi, ut domnus rex suos idoneos missos dirigeret, qui sub integritate ipsas ciuitates cum suburbana  earum ei contradere debuissent. 1207
    EPIST. XXIX, ad Carolum regem.---Item exemplar epistole eiusdem pape ad domnum Carolum regem directe, in qua continentur gratiarum actiones seu benedictiones pro exaltatione sancte Dei Ecclesie, et de sacramentario exposito a sancto Gregorio immixtum, quatenus eum domnus rex poposcerat per Ioannem monachum atque abbatem ciuitatis Rauennatium miserat. 1207
    EPIST. XXX, ad Carolum regem.---Item exemplar epistole eiusdem pape ad domnum Carolum regem directe, in qua continetur de Constantino et Paulo ducibus ipsius apostolici, qui apud prefatum regem a peruersis hominibus gratis accusati fuerant, postulans, ut unum ex ipsis scilicet Paulum, quem eius obtutibus presentandum miserat, ut benigne eum suscipere dignaretur. 1207
    EPIST. XXXI, ad Carolum regem.---Item exemplar epistole eiusdem pape ad domnum Carolum regem directe, in qua continetur de ueneciis , ut de Rauenna, seu Pentapoli expellerentur, nec non et de Garamanno duce, qui possessiones Rauennatis ecclesie uiolenter inuasisset uel exspoliasset. 1207
    EPIST. XXXII, ad Carolum regem.---Item exemplar epistole eiusdem pape ad domnum Carolum regem directe, in qua continentur gratiarum actiones, et de Rosellis, et Populonio, et de ciuitatibus Beneuentanis, uel de insidiis Grecorum. 1208
    EPIST. XXXIII, ad Carolum regem.---Item exemplar epistole eiusdem pape ad domnum Carolum regem directe, in qua continetur de missis Ofle regis Anglorum, qui simul cum missis prefati regis Caroli Roma  properarent, et qualiter predictus papa ipsos missos Anglorum honorabiliter suscepisset, quemadmodum ei predictus rex Carolus per suos legatos mandauerat, seu et de aliis capitulis. 1208
    EPIST. XXXIu, ad Carolum regem.---Item exemplar epistole eiusdem pape ad domnum Carolum regem directe, in qua continetur de preda Persarum in finibus Grecorum facta, et de discordia que inter ipsos erat. 1208
    EPIST. XXXu, ad Carolum regem.---Item exemplar epistole eiusdem pape ad domnum Carolum regem directe, in qua continetur de diecesis uel parochiis episcoporum partibus Italie atque Tuscie, quas alterutrum inuadentes, et de ueste monachica, quam contra sanctos canones relinquentes, iterum secularibus uestibus induebantur, et sibi illicito matrimonio sociabant. 1208
    EPIST. XXXuI, ad Egilam episcopum.---Item exemplar epistole Adriani pape ad Egilam episcopum in partibus Spanie misse pro fide orthodoxa tenenda, et pro ieiunio sexta feria, et sabbato celebrando. 1208
    EPIST. XXXuII, ad Egilam episcopum.---Item exemplar  epistole Adriani pape ad Egilam episcopum, seu Ioannem presbyterum de eorum sacratione uel constantia in partibus Spanie predicandum, et de paschali festiuitate, et de predestinatione hominis, siue ad bonum siue ad malum, et de coinquinatione eorum tam in escis quamque in potu, seu et de diuersis erroribus et de eorum pseudosacerdotibus, qui uiuente uiro sortiuntur uxores, et de libertate arbitrii, uel multis aliis capitulis in partibus illis contra fidem catholicam ortis. 1208
    EPIST. XXXuIII, ad episcopos Spanie.---Item exemplar epistole Adriani pape directe omnibus episcopis per uniuersam Spaniam commorantibus, maxime tamen Eliphando uel Ascarico cum eorum consentaneis, pro heresi uel blasphemia, quod Filium Dei adoptiuum nominant, cum multis capitulis sanctorum Patrum eos reprehendens. Nec non et de paschali festiuitate, seu et de sanguine pecudum et suillo, et sanguine suffocato, quem in errorem predicantes dicunt, ut qui ea non ederit rudis et ineruditus est, quos sub anathematis uinculo obligatos et ab Ecclesia extraneos dicit. Similiter et de predestinatione Dei, quod si quis ad bonum predestinatus esset, contra malum resistere necesse illi non erat; si uero ad malum notus , bonum illi exercere nichil proderit. Pro quo capitulo apostolicis adhortationibus eos castigans, nec non et de hoc, quia communem uitam cum Iudeis, et non baptizatis paganis, tam in escis quam in potu, seu et in diuersis erroribus nichil pollui se inquiunt, nec non et de filiabus eorum, quas populo gentili tradunt; uel de sacrationibus eorum, seu et de mulieribus, que uiuente uiro sibi maritum sortiuntur, simulque et de libertate arbitrii, uel aliis multis, que enumerare longum est, eos castigans cum sanctorum Patrum traditionibus. 1208
    EPIST. XXXIX, ad Carolum regem.---Regem orat, primum ut eius filium tunc natum in baptismo suscipiat; deinde ut Ecclesiam ipse Constantini exemplo exaltare pergat, tum promissa largiendo, tum a Longobardis erepta diuersis locis patrimonia restituendo. 1209
    EPIST. XL, ad Carolum regem.---Petit ut Leonem archiepiscopum Rauennatem cerceat, qui iura Ecclesie Romane in Exarchatu et Pentapoli sibi arrogabat. 1209
    EPIST. XLI, ad Carolum regem.---Queritur se despectum a Possessore episcopo et Rabigaudo abbate, missis Caroli; orat ut merorem suum consoletur, et ducatum Spoletinum, quem sancto Petro obtulit, reipsa cito tradi iubeat. 1209
    EPIST. XLII, ad Carolum regem.---Petit auxilium aduersus quatuor duces Italie, qui inter se et cum Grecis conspirant contra Ecclesiam Romanam et Carolum. 1209
    EPIST. XLIII, ad Carolum regem.---Gratulatur sibi de eo quod ex Caroli missis cognorat, ipsum breui Romam esse uenturum. 1209
    EPIST. XLIu, ad Carolum regem.---De Saxonibus ad paganismum reuersis, docet que illis indici penitentia debeat, si redire iterum ad Ecclesiam uelint. 1209
    EPIST. XLu, ad Carolum regem.---Premissis mutue beneuolentie argumentis, respondet se adniti ne Langobardorum episcopi alter alterius dieceses inuadant; et de consecrationibus episcoporum, per Italiam et Tusciam, sedulo cauere ut secundum canones fiant. Suadet denique ut qui ultro citroque ad regem uel ad pontificem commeant, sine regis et pontificis epistolis non eant. 1210
    EPIST. XLuI, ad Carolum regem.---Gratulatur Carolo de Saxonibus subactis atque ad Christi cultum et baptisma perductis; triduanasque litanias, ut Carolus optat, eo nomine indicit. 1210
    EPIST. XLuII, ad Carolum regem.---Pallii usum concedit Ermemberto archiepiscopo Bituricensi. 1210
    EPIST. XLuIII, ad Carolum regem.---Respondet de Rauennatum episcoporum electionibus, quod sine regiorum missorum interuentu, a clero et plebe, suscepta pontificis Rom. admonitione, secundum canones fieri solite sint. 1210
    EPIST. XLIX, ad Carolum regem.---Indicat missos Caroli Beneuento fugere coactos esse, propterea quod Arichisi ducis relicta, et Beneuentani, cum Grecis aduersus Carolum et Ecclesiam Romanam conspirarint. 1210
    EPIST. L, ad Carolum regem.---Beneuentanam conspirationem ab Arichiso duce initam altius repetit, copiosius exponit, sicut a Greg. Capuano presbytero acceperat. 1210
    EPIST. LI, ad Carolum regem.---Adalgisum in Calabriam uenisse confirmat: orat ut copias contra illum mittat, et ut promissas in ducatu Beneuentano Ecclesie ciuitates per missos suos tradi iubeat. 1210
    EPIST. LII, ad Carolum regem.---Refelluntur obiectiones contra septimam synodum. 1211
    EPIST. LIII.---Qua conceditur priuilegium monasterio sancti Dionysii in Parisiaco ut proprium ei liceat habere episcopum. 1211
    EPIST. LIu, ad Tilpinum archiepiscopum Rhemensem.---Confirmat  nouo priuilegio antiqua iura ecclesie Rhemensis, et de Lullo episcopo Moguntino inuestigari et ad se referri iubet. 1212
    Epist. Lu, ad Bertherium uiennensum episcopum metropolitanum.---De ecclesiarum statu, ac honore tum episcoporum tum metropolitanorum, pridem in Galliis neglecto. 1215
    EPIST. LuI, ad Constantinum et Irenum. 1215
    EPIST. LuII, ad Tarasium patriarcham. 1233
    EPISTOLA METRICA, ad Carolum regem. 1241
    BULLA ADRIANI, qua confirmat petitionem Argentinensis diecesis in septem archidiaconatus, diuisionum redituum episcopi a reditibus capituli, et alia iura canonicorum eiusdem ecclesie, data die 4 Aprilis 784 1243

OCTAuI SAECULI AUCTORES ANNI INCERTI.


ISIDORUS PACENSIS.
    NOTITIA HISTORICA. 1245
    ISIDORI PACENSIS CHRONICON. 1251
    De hoc Chronico Mariane testimonium. 1251
    Testimonium alterum. 1251
    Incipit epitome Imperatorum, uel Arabum Ephemerides, atque Hispanie Chronographia sub uno uolumine collecta. 1253

ABEDOC ET ETHELuOLFUS, ABBATES HIBERNI.
    NOTITIA HISTORICA IN ABEDOC. 1279
    NOTITIA HISTORICA IN ETHELuOLFUM. 1279
    Monitum in sequentia Capitula. 1279
    CAPITULA SELECTA EX ANTIQUA CANONUM COLLECTIe FACTA IN HIBERNIA SAECULO CIRCITER uIII. 1281
    ADNOTATIO DE SYNODIS, EX ANTIQUA COLLECTIONE ANTE ANNOS DCCC EXARATA IN MS. COD. REMIGIANO. 1307
    Admonitio in sequentes canones. 1309
    CANONES HIBERNENSES ADDENDI EDITIS SPICILEGII. 1311
    ETHELuOLFI MONACHI CARMEN DE ABBATIBUS ET uIRIS PIIS CeNOBII SANCTI PETRI IN INSULA LINDISFARNENSI. 1327
    Obseruationes preuie. 1327
    Prefatio Etheluolfi. 1329
    CAPUT PRIMUM.---Salutatio uatis ad episcopum de propinquis et monachis celle eius. 1329
    CAP. II.---De eo quod Horret regnum indeptus multos persequitur. 1330
    CAP. III.---Quod erat Eandmund dux nobilis natu et moribus. 1330
    CAP. Iu.---Quod hic ad seruitium Domini attonsus proprio monasterio ibat. 1331
    CAP. u.---Quod pontificem adlens, doctorem uite regularis acquisiuit. 1331
    CAP. uI.---Quod ueredarium mittat ad Christi monachum. 1332
    CAP. uII.---Quod nuntius adueniens pastoris et fratrum gaudia cumulat. 1333
    CAP. uIII.---Quod facta mira Patris Ultan paucis memorantur. 1333
    CAP. IX.---De Fridegilso sacerdote Christi. 1334
    CAP. X.---De fratre Cuicuino Ferrario. 1335
    CAP. XI.---De fratre qui de carne ductus iterum reuiuiscebat. 1335
    CAP. XII.---De obitu Patris Eandmundi. 1337
    CAP. XIII.---De Eorpuino successore Eandmundi et fratre eius Aldwino. 1337
    CAP. XIu.---De Sigbaldo abbate, quomodo multis denariis et diuitiis Lindisfarnensem ecclesiam ditauit. 1337
    CAP. Xu.---De Sigwino abbate, fratre et successore Sigbaldi. 1338
    CAP. XuI.---De Iglaco presbytero et lectore. 1339
    CAP. XuII.---De fratribus celle, uel obitu pastoris. 1339
    CAP. XuIII.---De Wulfsigo sacerdote et abbate. 1339
    CAP. XIX.---De Winfrido presbytero. 1340
    CAP. XX.---De donis Patrum et uotis monachorum. 1341
    CAP. XXI.---De canticis spiritualibus in apostolorum oratorio auditis. 1342
    CAP. XXII.---Somnium quod uidit die Dominica. 1342
    CAP. XXIII. Salutatio et precatio uatis ad sanctos et ad Dominum. 1344

MARCUS IDRONTINUS EPISCOPUS.
    MARCI HYMNUS IN MAGNO SABBATO. 1345

PETRUS ARCHIDIACONUS.
    QUAESTIONES IN DANIELEM PROPHETAM. 1347

 CATULFUS.
    INSTRUCTIO EPISTOLARIS AD BEATUM CAROLUM REGEM. 1353

CONSTANS SACERDOS.
    TRACTATUS DE PASSIONE BEATI EMMERAMMI MARTYRIS. 1367

GARNERIUS ABBAS.
    LEGATIO AD REGEM AISTULFUM. 1369

ANONYMI SAECULI uIII.
    I.---INCERTI AD PIPPINUM REGEM EPISTOLA. 1373
    II.---EPISTOLA MONACHI AD ABBATEM. 1373
    III.---COMMONITORIUM CUIUSQUE EPISCOPI AD SACERDOTES SUBDITOS SIBI CAETEROSQUE. MINISTROS CUIUSCUNQUE ORDINIS ECCLESIASTICI. 1375
    Iu.---TRACTATUS DE REMUNERATIONE MERITORUM NON DILATA. 1379
    u.---EPISTOLA CUIUSDAM.---QUID SIT CEROMA. 1385
    uI.---APPARITIO SANCTI MICHAELIS ARCHANGELI IN PARTIBUS OCCIDUIS, HOC EST IN MONTE TUMBA IN GALLIA. 1387
    Obseruationes preuie. 1387
    CAPUT PRIMUM.---Regnante Childeberto rege apparet sanctus Michel in Gallia, Synagoge quondam nunc Ecclesie patronus. 1389
    CAP. II.---De situ loci. 1390
    CAP. III.---De constructione loci per angelicem reuelationem. 1391
    CAP. Iu.---Qualiter a Gargano ait sanctum delatam pignus. 1393
    CAP. u.---De auentu reliquiarum. 1393
    CAP. uI.---De obtenta aqua per angelicam reuelationem. 1394
    CAP. uII.---De miraculis in eodem loco patratis. 1394
    uII.---GESTA DOMINI DAGOBERTI REGIS FRANCORUM. 1395
    CAPUT PRIMUM.---De Clotario patre Dagoberti. 1395
    CAP. II.---De infantia Dagoberti. 1395
    CAP. III.---De beato Dionysio martyre et sociis eius, et ecclesia quam beata Genouefa super ipsos construxerat. 1395
    CAP. Iu.---De ceruo qui, insequente Dagoberto, in edem martyrum fecit confugium. 1496
    CAP. u.---De morte matris Dagoberti. 1397
    CAP. uI.---De Sadregiselo duce, quomodo eum Dagobertus dehonestauit. 1397
    CAP. uII.---Quomodo Sadregiselus dehonestatus Clotario ac obtulit, et quomodo Dagoberins in edem predictam martyrum confugium fecit. 1397
    CAP. uIII.---Quomodo Clotarius missos qui eum inde abstraherent miserit. 1398
    CAP. IX.---Quomodo Dagoberto in somnis martyres apparuerunt. 1398
    CAP. X.---Quomodo Clotarius per semetipsum exinde abstrahere uoluerit, et minime potuerit. 1398
    CAP. XI.---Quomodo Clotarius filio culpam ignouerit, et eumdem locum uenerabiliter, honorauerit. 1399
    CAP. XII.---Quomodo Clotarius Dagobertum consortem regni fecerit. 1399
    CAP. XIII.---Quomodo Dagobertus Gomatrudem in coniugium acceperit, et qualiter inter ipsum et patrem orta contentio fuerit. 1399
    CAP. XIu.---Quomodo Dagobertus a patre in Austria directus contra Berthoaldum pugnauerit, et qualiter Clotarius ei in auxilium ueniens ipsum Bertoaldum interfecerit. 1399
    CAP. Xu.---De morte Clotarii regis, et qualiter ei Dagobertus in regnum successit. 1401
    CAP. XuI.---De Hairberto fratre Dagoberti, et qualiter ei Dagobertus partem regni concesserit. 1401
    CAP. XuII.---Quomodo Dagobertus rex sanctorum martyrum Dionysii sociorumque eius corpora requisierit atque ecclesiam ornauerit, et de absida infra quam requiescunt, qualiter eam desuper ex argento cooperuerit. 1401
    CAP. XuIII.---Quomodo de teloneo ex Massilia centum solidos in luminaribus ipsius ecclesie annuatim concesserit. 1402
    CAP. XIX.---De gazophylacio quod ante cornua altaris ipsius ecclesie fieri iussit, et annuatim inibi centum solidos solui precepit. 1402
    CAP. XX.---De cruce aurea quam idem rex inibi fieri iussit. 1402
    CAP. XXI.---De ingressu ipsius in Burgundiam et timore procerum et gaudio pauperum, seu morte Brunulfi. 1403
    CAP. XXII.---Quomodo Gomatrudem reliquerit et Nanthildem in coniugium duxerit. 1403
     CAP. XXIII.---Qualis idem rex Dagobertus fuerit. 1404
    CAP. XXIu.---Quomodo Ragnetrudem stratu suo asciuerit et filium ex ea genuerit; et qualiter legationem ad Heraclium imperatorem direxerit. 1404
    CAP. XXu.---De morte Hariberti, et quomodo Dagobertus regnum et thesauros eius sue ditioni redegerit. 1405
    CAP. XXuI.---De morte Landegiseli qui fuerat germanus Nanthilde regine. 1405
    CAP. XXuII.---De initio scandali inter Dagobertum regem Francorum et Samonem regem Sclauorum. 1405
    CAP. XXuIII.---De contentione Auarorum et Bulgarorum, et qualiter Dagobertus Bulgares qui ad eum uenerant interfici iusserit. 1406
    CAP. XXIX.---De morte Sisebodi regis Hispanie, et de missorio aureo quem Sisenandus Dagoberto regi promiserat. 1407
    CAP. XXX.---Quomodo Dagobertus contra Winidos cum exercitu perrexit, et qualiter Saxonibus tributum indulserit. 1407
    CAP. XXXI.---Quomodo Dagobertus filium suum in regnum Austrie sublimauit. 1408
    CAP. XXXII.---Quomodo Hludouicus eidem ex Nanthilde natus fuerit, et qualiter inter ipsum et Sigebertum regnum suum diuiserit. 1408
    CAP. XXXIII.---Quomodo ecclesie Christi martyrum Dionysii ac sociorum eius quasdam areas infra extraque Parisius atque portam ipsius ciuitatis cum omnibus teloneis contulerit. 1409
    CAP. XXXIu.---Quomodo annuale mercatum quod fit post festiuitatem martyrum fratribus inibi commorantibus concesserit. 1409
    CAP. XXXu.---De morte Sadregiseli, et quomodo rex omnes res ipsius, que ad fiscum recepte fuerant, supradicte ecclesie tradiderit. 1409
    CAP. XXXuI.---De exercitu quem in Wasconiam transmisit. 1410
    CAP. XXXuII.---Quomodo de quibusdam uillis ecclesiam supradictorum martyrum heredem fecerit, et qualiter fratribus inibi consistentibus ex ducatu Cenomannico centum uaccas annis singulis concesserit. 1411
    CAP. XXXuIII.---Quomodo ad Iudicaila missos suos in Britanniam transmiserit. 1411
    CAP. XXXIX.---Quomodo omnia pene monasteria regni sui per suum testamentum ditauerit, per quod etiam Brunadum uillam sancto Dionysio tradidit. 1411
    CAP. XL.---Plumbi octo millia libras ad cooperiendam basilicam monachis sancti Dionysii donat. 1414
    CAP. XLI.---Quomodo Wascones cum suo duce eius se ditioni subdiderunt. 1414
    CAP. XLII.---De obitu Dagoberti regis, et quid in infirmitate ipsa positus fecerit. 1414
    CAP. XLIII.---De sepultura ipsius in ecclesia sancti Dionysii, et qualiter ibidem psallentium ordinem adhuc uiuens instituerit. 1416
    CAP. XLIu.---De legatione Ansaldi et reuelatione cuiusdam serui Dei, qualiter animam regis Dagoberti sancti Dei liberauerint. 1416
    CAP. XLu.---De Ludouico filio ipsius, quomodo illi in regnum successerit. 1417
    CAP. XLuI.---De thesauris ipsius, quo ordine inter filios diuisi sint, et de morte Pippini et Ega qui fuerant consiliarii regis Dagoberti. 1417
    CAP. XLuII.---De Erchinoaldo et Flaucato, qui post Egam maiores domus fuerunt. 1418
    CAP. XLuIII.---De testamento Nanthildis regine et morte ipsius. 1418
    CAP. XLIX.---De Hludowico, qualiter precepta que pater suus sancto Dionysio tradiderat renouauerit, et quomodo argentum supradicte abside pauperibus largiri iusserit. 1418
    CAP. L.---De eo quod prefatum locum idem rex Hludowicus a dominatione Parisiaci antistitis per priuilegium et confirmationem sanctorum episcoporum liberauerit. 1419
    CAP. LI.---De eo quod os brachii sancti Dionysii fregit, et ob hoc prius sensum et postea uitam cum regno amisit. 1420
    uIII.---GESTA REGUM FRANCORUM PARZIM E GREGORII TURONENSIS HISTORIA, CUIUS ET NOMEN IN uETUSTISSIMIS CODICIBUS PRAESEFERUNT, PARTIM ALIUNDE DESUMPTA, ET USQUE AD REGEM THEODORICUM II PERDUCTA; AUCTORE INCERTO, SED QUI EIUSDEM THEODORICI TEMPORE uIXIT . 1421
    CAPUT PRIMUM.---De origine, ac gesta Francorum, uel eorum sequentia certamina. 1421
    CAP. II.---Quod gens Alanorum contra ualentinianum  imperatorem rebellarunt eosque Franci deuicerunt, et tributa Francis concessa sunt. 1422
    CAP. III.---Ubi imperator exactores misit, ut tributa soluerent Franci. 1423
    CAP. Iu.---Quod idem imperator exercitum commouerit aduersus Francos; et de aduentu eorum partibus Rheni fluminis, et de rege eorum primo. 1423
    CAP. u.---De morte Pharamondi regis, et de Chlodione filio eius, et de Chunorum incursu in Gallias. 1424
    CAP. uI.---Ubi Childericus rex eiectus est de regno. 1425
    CAP. uII.---Quod Franci super se statuunt Egidium Romanum, atque deiiciunt, et Childericum recipiunt. 1426
    CAP. uIII.---Ubi capta est Agrippina ciuitas, et de morte Egidii, et de Adouagrio duce Saxonorum. 1427
    CAP. IX.---De morte Childerici, et bellum Chlodouei contra Syagrium. 1428
    CAP. X.---De petitione episcopi ad regem Chlodoueum ut urceum redderet, et quia deuicti Toringii sub tributo seruierunt. 1429
    CAP. XI.---Quod Aurelianus legatarius Chlodouei uestitus cultu peregrino ad opus domini sui sponsauit Chrodchilde. 1430
    CAP. XII.---Ubi Chlodoueus rex misit ad Gundobadum pro sponsa sua Chrodchilde. 1431
    CAP. XIII.---Quod iterum Chlodoueus misit ad Gundobadum pro thesauro Chrodchilde. 1432
    CAP. XIu.---De predicatione Chrodchildis ad Chlodoueum, ut regem regum crederet. 1433
    CAP. Xu.---Bellum contra Alamanos, ubi Chlodoueus necessitate compulsus uerum Deum inuocat in adiutorio, et a sancto Remedio baptizatur. 1434
    CAP. XuI.---Ubi Burgundiones a Chlodoueo deuicti eius dominio se subdunt, et de hominum deuoratione a bestiis dicitur. 1436
    CAP. XuII.---De miraculis Dei Chlodoueo ostensis, et quia deuictis Gothis Alaricum interfecit. 1438
    CAP. XuIII.---Bellum Chlodouei contra Ragnacarium parentem suum. 1440
    CAP. XIX.---De morte Chlodouei, et quia quatuor filii eius in regno successerunt, et de Danis qui in Gallias irruunt. 1441
    CAP. XX.---Quod Chlodmirus et Childebertus et Chlodarius bellum ineunt aduersus Burgundiones. 1441
    CAP. XXI.---Quod iterum Chlodmirus Burgundiones deuictos interfectus est. 1442
    CAP. XXII.---De cede magna quod Franci in Thoringorum populo prostrauerunt et de Ermenfredo rege eorum. 1442
    CAP. XXIII.---Bellum quod Childebertus exercuit aduersus Gothos, et de Amalrici interfectione. 1443
    CAP. XXIu.---Consilio impio Childebertus et Chlodtharius pertractantes nepotes suos interficiunt, et regnum patris eorum inuadunt. 1343
    CAP. XXu.---De morte Theuderici, et regnum Theudoberti, et bellum aduersus Chlodtharium. 1444
    CAP. XXuI.---Quod Childebertus et Chlodtharius in Hispaniam dirigunt, Cesaraugustam obsident, et quia Longobardi sub tributo uixerunt. 1445
    CAP. XXuII.---De morte Theodoberti, et Chrodchilde, et Theudoaldo, et quia Chlodcarius regnum recepit et bellum contra Saxones. 1446
    CAP. XXuIII.---Quod Chramnus coniurationem aduersus patrem suum fecit cum Childeberto, et de obitu Childeberti. 1446
    CAP. XXIX.---Quo tempore sanctus Medardus transiit, et de morte Chlodcarii et quia filii eius successerunt in regnum. 1447
    CAP. XXX.---Ubi Chuni Gallias appetentes prostrati sunt, et bellum inter Sigiberto et Chilperico, et de uxoribus Chareberti. 1448
    CAP. XXXI.---De morte Chareberti, et quia Sighibertus Brunchildem accepit uxorem sibi, et Chilperius Galsuintem, et de Fredegundo. 1448
    CAP. XXXII.---Bellum quod fuit Sigeberto et Chilperico, et de morte Sighiberti. 1450
    CAP. XXXIII.---Quod Brunchidis in exsilio retruditur, eamque Merouecus in uxorem assumit, et bellum Campanorum. 1451
    CAP. XXXIu.---De descriptiones pessimas, quas Chilpericus fieri iussit. 1452
    CAP. XXXu.---De Iustino et Tiberio imperatoribus, et de Italia subiugata, et transitu Gunthramni regis, et quod per ingenium Fredegundis interfectus est Chilpericus. 1453
    CAP. XXXuI.---Ubi Fredegundis bellum cum Austrasiis gessit, eosque deuictos Campaniam succendit. 1454
    CAP. XXXuII.---De morte Fredegundis, et bellum  Theudoberti contra Chlotarium. 1455
    CAP. XXXuIII.---De consilio pessimo Brunchildis, et quia Theudericus fratrem suum occidit. 1456
    CAP. XXXIX.---Quod Theudericus neptem suam ad coniugium sociare uoluit, et quia Brunchildis ipsum Theudericum occidit. 1456
    CAP. XL.---Quod Austrasii et reliqui Franci Chlodcarium in monarchiam eleuant et Brunchildem morte condemnant. 1457
    CAP. XLI.---Ubi Saxones aduersus Dagobertum pugnam ineunt, ducemque eorum Chlodcarius interfecit, et non longiorem hominem ex eis reliquit quam spata sua erat. 1457
    CAP. XLII.---De morte Chlodcarii, et regnum Dagoberti. 1458
    CAP. XLIII.---De morte Dagoberti et Sigiberti, et regnum Chlodouei. 1459
    CAP. XLIu.---Quo tempore regnum Francorum concidit, et de morte Chlodouei, et regnum Chlodcarii. 1459
    CAP. XLu.---Ubi Ebroinus maior domus eligitur, Chlodcariusque rex moritur, regnumque Theudericus et Childericus assumunt. 1460
    CAP. XLuI.---Quod Martinus et Pippinus duces Austrasiorum bellum agunt contra Ebroinum et Theudericum 1461
    CAP. XLuII.---Ubi Ebroinus occiditur, Waratto in maioremdomatus assumitur, et sanctus Audoinus ad Dominum migrauit. 1461
    CAP. XLuIII.---Quod Waratto moritur, et Bertharius in loco eius constituitur, Pippinusque eos deuictos maiordomatum in sua redigit potestate. 1462
    CAP. XLIX.---De obitu Theuderici et regnum Chlodouei et Childeberti, et Grimoaldo maiore domus. 1462
    CAP. L.---De transitu Childeberti, et regnum Dagoberti, et quia Grimoaldus interficitur, et honorem patris sui Theudoaldus ambitur. 1462
    CAP. LI.---De morte Pippini, et bella Francorum inter se, et Theudoaldo fugato Ragamfredus in principatum est eleuatus. 1463
    CAP. LII.---De morte Dagoberti, et regnum Chilperici, et quod bellum gessit Carlus contra Ratbode. 1463
    CAP. LIII.---Quod Carlus pugnam gessit contra Chilperico et Ragamfredo, in loco nuncupante uinciaco; eosque deuictos atque fugatos, omne regnum Francorum in sua redegit potestate. 1463
    APPENDIX a Theodorico II usque ad Pippinum regem. 1464
    IX.---CHRONICON EPISCOPORUM METENSIUM. 1465
    APPENDIX PRIMA, ab anno 1120 ad 1200 circiter. 1471
    APPENDIX SECUNDA, ad annum 1260 deducta. 1475
    OCTAuI SAECULI MONUMENTA ECCLESIASTICA. EXPOSITIO MISSAE ROMANAE. 1481

PIPPINI ET CAROLOMANNI FRANCORUM REGUM DIPLOMATA NEC NON QUORUMDAM INTER ILLUSTRIORES FRANCOS ET GERMANOS SAECULI uIII MONUMENTA SELECTA.
    I.---Carolomanni principis Capitulare an. 742. 1501
    II.---Carolomanni principis Capitulare Liftinense . 1503
    III.---Pippini principis Capitulare Suessionense  1504
    Iu.---Pippini regis Capitulare uermeriense  1506
    u.---Pippini regis Capitulare uernense duplex  1508
    uI.---Pippini regis Capitulare Compendiense  1513
    uII.---Conuentus Attiniacensis  1515
    uIII.---Pippini regis Capitulare incerti anni. 1516
    IX.---Pippini regis Capitulare Aquitanicum an. 768. 1519
    X.---Pippini regis placitum, quo Abaciacum uilla pagi Cenomanici et Sibriaci portio in Matriacensi Dionysianis monachis uindicatur . 1520
    XI.---Preceptum Pippini regis impetratum a Sigobaldo abbate Anisolensis cenobii . 1521
    XII.---Regale preceptum Pippini sub Bonifacio de rebus ecclesie sancti Martini . 1522
    XIII.---Preceptum Pippini regis pro Morbacensi monasterio. 1523
    XIu.---Diploma Pippini regis pro nundinis sancti Dionysii . 1524
    Xu.---Pippini regis preceptum pro Taberniaci in  pago Parisiaco uille confirmatione . 1526
    XuI.---Preceptum Pippini regis donantis monasterio sancti Dionysii castellum ad montem sancti Michelis in pago uirdunensi . 1528
    XuII.---Diploma Pippini regis pro monasterio Nantuacensi . 1529
    XuIII.---Pippini placitum de teloneis omnibus in mercato sancti Dionysii ad ipsum monasterium euindicatis, aduersus Gerardum comitem Parisiensem . 1530
    XIX.---Diploma Pippini regis Francorum, quo monasterii Honaugiensis possessiones confirmat . 1531
    XX.---Pippini regis diploma quo bona et iura Morbacensis abbatie confirmat . 1532
    XXI.---Diploma Pippini regis Francorum pro monasterio Honaugiensi, datum uersus 760. 1533
    XXII.---Pippinus rex Wiomado archiepiscopo et ecclesie Treuirensi confirmat ecclesias SS. Maximini, Paulini, Eucarii, Oreum, S. Martini, ac quidquid ecclesia Treuirensis habet et habebit citra Rhenum et Ligerim, et quod sit libera a talliis et teloneis . 1534
    XXIII.---Diploma Pippini regis, quo uillam Tinningen Fuldensi ecclesie donat . 1536
    XXIu.---Testamentum sancti Saluatoris, quod Pippinus rex fieri iussit abbatie Prumiensi . 1537
    XXu.---Pippini regis diploma pro constructione et dotatione monasterii Prumiensis . 1541
    XXuI.---Diploma quo Pippinus rex confirmat monasterio Honaugiensi omnes suas possessiones . 1545
    XXuII.---Immunitas abbatie Prumiensi per regem Pippinum concessa. 1546
    XXuIII.---Testamentum Heddonis episcopi Argentinensis, seu charta fundationis et donationis monasterii Etenheimensis . 1547
    XXIX.---Egidius uir illuster factus monachus Prumiensi monasterio insignem donationem facit . 1552
    XXX.---Pippini regis priuilegium pro monasterio sancti Maximini . 1554
    XXXI.---Tellonis episcopi Curiensis testamentum . 1555
    XXXII.---Preceptum Pippini regis, quo uillam Exonam monasterio sancti Dionysii restituit . 1561
    XXXIII.---Donatio Pippini monasterio sancti Antonini . 1562
    XXXIu.---Pippini regis preceptum, quo Fuldensi ecclesie Autmundistat uillam largitur . 1563
    XXXu.---Sigfridi dynaste in Alsacia littere ad filium Altmannum, qua monasterio Gregoriano plurima bona assignat . 1564
    XXXuI.---Preceptum Pippini regis, quo silua Aqualina monasterio San-Dionysiano conceditur . 1565
    XXXuII.---Preceptum Pippini regis de immunitate monasterii sancti Dionysii . 1566
    XXXuIII.---Preceptum Pippini de confirmatione priuilegiorum monasterii sancti Dionysii . 1567
    XXXIX.---Diploma Pippini regis Francorum, quo Fulrado abbati sancti Dionysii et capellano suo confirmat traditionem illi factam a Widone Alsatie dynasta in Gemar, sancto Hipppolyto, Ensheim, Scheffersheim, Grusenheim et Rappolsweiler . 1570
    XL.---Preceptum Carolomanni regis, fratris Caroli Magni, quo monasterii Dionysiani immunitates et a teloneis exemptionem omnibus ad festiuitatem seu mercatum sancti Dionysii concurrentibus confirmat . 1572
    XLI.---Carolomanni regis charta pro monasterio sancti Gregorii . 1574
    XLII.---Preceptum Carolomanni regis de immunitate ecclesie Argentoili . 1575
    XLIII.---Carolomannus iustitiam reddit monasterio Prumiensi de loco Benutfeld . 1576
    XLIu.---Carolomanni Austrasie regis charta, qua monasterii Honaugiensis bona confirmat . 1577
    XLu.---Charta Carolomanni Austrasie regis, qui monasterio Nouientensi seu Ebersheimensi confirmat bona que Adalricus dux Alsatie eidem monasterio concesserat . 1578
    XLuI.---Carolomanni regis priuilegium pro monasterio Grandisuallensi . 1579
    XLuII.---Charta Carolomanni regis, qua uillas Faberolas et Norontem cenobio Dionysiano confert . 1581
    XLuIII.---Testamentum Remigii episcopi Argentinensis, seu charta donationis monasteriorum Aschouie et Werthe ad ecclesiam Argentinensem . 1582




 FINIS TOMI NONAGESIMI SEXTI.

