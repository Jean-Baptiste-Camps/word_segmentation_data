
PATROLOGIAE TOMUS CLXXuII.

HUGO DE S. uICTORE

TOMUS TERTIUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CLXXuII.


HUGO DE S. uICTORE



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

HUGONIS DE S. uICTORE

CANONICI REGULARIS S. uICTORIS PARISIENSIS TUM PIETATE, TUM DOCTRINA INSIGNIS

OPERA OMNIA

TRIBUS TOMIS DIGESTA EX MANUSCRIPTIS EIUSDEM OPERIBUS QUAE IN BIBLIOTHECA uICTORINA SERuANTUR ACCURATE CASTIGATA ET EMENDATA, CUM uITA IPSIUS ANTEHAC NUSQUAM EDITA STUDIO ET INDUSTRIA CANONICORUM REGULARIUM REGALIS ABBATIAE S. uICTORIS PARIENSIS  EDITIO NOuA SPURIIS ET ALIENIS IN APPENDICEM AMANDATIS, ORDINE POTIORI DONATA, PRAEFATIONIBUS AMPLISSIMIS uARIISQUE OPUSCULIS AUCTA ET ILLUSTRATA ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS TERTIUS
uENEUNT 3 uOLUMINA 21 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLXXuII CONTINENTUR.


HUGO DE S. uICTORE.



APPENDIX AD OPERA DOGMATICA.
De bestiis et aliis rebus libri quatuor.	Col. 9
De anima.	165
Priorum Excerptionum libri decem.	191
De unione corporis et anime.	285
Apologia de uerbo incarnato.	295
De uerbo incarnato collationes tres.	315
De filia Iephte.	323
Speculum de mysteriis Ecclesie	335
De ceremoniis ecclesiasticis.	381
De canone mystici libaminis.	455
Miscellanea.	469

APPENDIX AD OPERA MYSTICA.
Sermones centum.	899





Main uolume text




[OPERA OMNIA HUGONIS DE S. uICTORE.]



APPENDICIS AD HUGONIS OPERA DOGMATICA CONTINUATIO





DE BESTIIS ET ALIIS REBUS LIBRI QUATUOR Quorum primus et secundus Hugonem de Folieto, ut uidetur, auctorem agnoscunt; posteriores duo ab anonymis compilati. *





INDEX. Trium librorum sequentium de naturali historia, siue de proprietatibus rerum, qui Bestiariorum nomine uulgo inscribuntur; quarti autem, qui de proprietatibus et epithetis rerum est, quia serie litteraria scriptus est, non collegimus tabellam. Horum autem trium tabella secundum litteras collecta est sub duplici numero, quorum prior est libri, posterior capitis, hoc modo:



A
     Abies, lib. III, cap. 56.
    Accipiter, lib. I, in prologo et cap. 13. Accipitrum species, I, 14. Curatio, I, 15. In leua gestatio, I, 16. Pertica, I, 17. Pedice, I, 18. Lora et corrigia, I, 19.
    Adamas II, 34.
    Adolescens, III, 61.
    Aetates hominis, III, 61.
    Agnus, III, 15.
    Ale et axille, III, 60.
    Alcion. uide Halcion.
    Alnus, III, 56.
    Aluus, III, 60.
    Amethystus, III, 58.
    Amphibii pisces, III, 55.
    Amphysibena, III, 44
    Amygdala, III, 56.
    Anas, III, 36.
    Anguilla, III, 55.
    Anima, III, 59.
    Animalium nature, III, 12.
    Animus, III, 59.
    Anser, I, 46.
    Antula siue antus siue antolops, II, 2.
    Anus, III, 61.
    Aper, III, 17.
    Apes, III, 38.
    Aqualicus, III, 60.
    Aquatilium genera, III, 55
    Aquila, I, 56.
    Aquilo uentus, I, 12.
    Aranea, III, 54.
    Arbor Indica, III, 39. Arborum species, III, 56.
    Arca, III, 60.
    Ardea, I, 47.
    Arimaspi, III, 58.
    Aromata, II, 23.
    Arterie, III, 60.
    Artus articuli, III, 60.
    Aruina, III, 60.
    Asinus et Asellus, III, 22.
     Aspis, II, 18 et 30.
    Aspidochelone, II, 36.
    Assida, I, 37.
    Aues generatim siue in genere, III, 27. Aues hercinie, III, 31.
    Auster, I, 12.
    Auditus, III, 59.

B
    Balene, III, 55.
    Barba, III, 60.
    Basilicus, III, 41.
    Batracha, III, 50.
    Berillus, III, 58.
    Boa, III, 45.
    Bombyx, III, 54.
    Bonasus, III, 5.
    Bos, III, 19.
    Brachia, III, 60.
    Bubo, I, 48.
    Bubulus, III, 19
    Buxus arbor, III, 56.

C
    Cadauer, III, 61.
    Cecum intestinum, III, 60.
    Cesaries, III, 60.
    Caladrius seu caladrus, I, 48 et II, 31.
    Calcedonius seu Carchedonius, III, 58.
    Cales, III, 60.
    Camelus, III, 20.
    Cancer, III, 55.
    Caluaria, III, 60.
    Canes, II, 17, et III, 11.
    Canities, III, 61.
    Caper, II, 13.
    Capilli, III, 60.
    Caput, III, 60.
    Caro, III, 59.
    Cartilagines, III, 60.
    Castanea, III, 56.
    Castor, II, 11.
    Catus murilegus, III, 24.
     Cedrus, Iu, 26, et III, 56.
    Cerui, XI, 14.
    Ceruix, III, 60.
    Cerastes, III, 42.
    Charadrinus, I, 48, et lib. II, cap. 31.
    Chrysolithus, III, 58.
    Chrysopassus, etc. ibidem.
    Ciconia, I, 42.
    Cilla, III, 60.
    Cime et cimata, III, 56.
    Cimex, III, 51.
    Cinnamulgus, III, 30.
    Cirri, III, 60.
    Classis Salomonis, I, 54
    Clunes, III, 60.
    Collum, III, 60.
    Columba, I, in prologo. Columbe tres, et earum penne, I, 1. Columbe dorsum. Ibid. cap. 2. Oculi et ale. c. 3. Columbam respicientia. uide lib. I, usq. ad c. 11.
    Come, III, 60.
    Compagia, III, 60.
    Concha margaritifera, II, 35. Conche et coclee, et earum genera, III, 55.
    Cor, III, 60.
    Cornix, III, 35.
    Corum, III, 60.
    Corpus, III, 59, et III, 61. Corporis humani ratio, III, 60 et 61.
    Cortex, III, 56.
    Coruus, I, 35.
    Coste, III, 60.
    Coturnix, I, 51.
    Coxe, III, 60.
    Crines, III, 60.
    Crocodilus, II, 8, et iterum, III, 55.
    Crura, III, 60.
    Cubitus, III, 60
    Cutis, III, 60.
    Cygnus, I, 53.
    Cypressus III, 56

D
    Defunctus, III, 61.
     Delphini, III, 55.
    Dentati pisces, III, 55.
    Dentes et eorum species, III, 60.
    Dextera, leua et sinistra, III, 60.
    Digitus, III, 60.
    Disseptum, III, 60.
    Dorsum, III, 60.
    Draco maximus, II, 24.
    Dromedarius, III, 21.
    Dypsas, III, 49.

E
    Eale, III, 10.
    Echineis, III, 55.
    Echinus, III, 55.
    Elephas, II, 25, et iterum, 26.
    Epops, I, 52.
    Equus, III, 23.
    Equi dotes, III, 55.
    Erinaceus, II, 4.
    Eruca, III, 54.

F
    Facies, III, 60.
    Fauces, III, 60
    Fel, III, 60.
    Femina, III, 60 et 61.
    Femora, III, 60.
    Fetus, III, 60.
    Fiber, II, 11.
    Fibre, III, 60.
    Ficus, III, 56
    Flagella, III, 56.
    Flores, III, 56.
    Folia, III, 56.
    Formice, II, 29. Formica et eius proprietates, II, 29.
    Fraxinus, III, 56.
    Frons, III, 60.
    Fructus, fruges, III, 56
    Fulica, I, 58.
    Funus, III, 61.

G
    Gallus gallinaceus, I, AuIS, I, 36.
    Genitalia, III, 60.
    Genua, III, 60.
    Genus, III, 59.
    Germen, III, 56
    Gene, III, 60.
    Gingiue, III, 60.
    Gladii, III, 55.
    Gustus, III, 59.
    Graculus, I, 45.
    Grues, I, 39.
    Gula, III, 60.
    Gurgulio pars gutturis, III, 60.
    Gryphes, III, 4.

H
    Hedus, III, 16.
    Hala, III, 60.
    Halcion, III, 29.
    Hercinie aues, III, 31.
    Hericius seu herinaceus, II, 4.
    Herodius, I, 37.
    Hiena, II, 10.
    Hirundines, I, 41.
    Hircus, III, 15.
    Homo, III, 59. Hominis impudicitia in mulorum curatione, III, 55. Hominis formandi ordo, III, 60.
    Humeri, III, 60.
    Hyacinthus, III, 58.
    Hydria et Hydrus, II, 7.

I
    Ibis auis, I, 57.
    Ibix fera, II, 15.
    Igniferi lapides, II, 19.
    Ilex, III, 56.
    Ilia, III, 60.
    Indica arbor, III, 39.
    Infans, II, 61.
    Insitio, III, 56.
    Intercilium, III, 60.
    Intestina, III, 60.

I
     Iaculus serpentis species, III, 46.
    Iaspis, III, 58.
    Iecur, III, 60.
    Ieiunum intestinum, III, 60.
    Iuniperus, III, 56.
    Iuuencus, III, 18.
    Iuuenes, u, 61.

L
    Labia, III, 60.
    Lac, III, 60.
    Lacertus et lacerta, II, 28. Lacertus et eius genera, III, 50.
    Lacerti, III, 60.
    Lacryme, III, 60.
    Lapides igniferi, II, 19.
    Laquei uenantium tres, I, 30.
    Latus III, 60.
    Laurus, III, 56.
    Leo, II, 1,
    Leopardus et pardus, III, 2.
    Leucrocuta, III, 7.
    Libanus, I, 26.
    Liber cortex, III, 56.
    Ligna, III, 56.
    Lingua, III, 60.
    Lucus, III, 56.
    Lumbi, III, 60.
    Lumbricus, 54.
    Lumina, III, 60.
    Lupi, II, 20. Lupi aquatiles, III, 55.
    Luscinia, III, 33.
    Lunx III 3.

M
    Male, maxille, mandibule, III, 60.
    Malus et malum Punicum, III, 56.
    Mamilla, III, 60.
    Manticora, III, 8.
    Manus, III, 60.
    Margaritifera concha, II, 35. Margaritarum inuentio, III, 57.
    Matrix, III, 60.
    Matrum crudelitas in natos suos in captione Hierusalem, III, 55.
    Meatus, III, 60.
    Medulle, III, 60.
    Membra hominis, III, 60. Que sint, III, 60.
    Mens, III, 59.
    Menstruum, III, 60.
    Mentum, III, 60.
    Merula, I, 43.
    Miluus, I, 40.
    Monoceros, II, 6.
    Morus, III, 56.
    Mors, III, 61.
    Mortis genera. Ibidem.
    Mortuorum genera, III, 61.
    Mugilis, III, 55.
    Mulier, III, 61.
    Multorum generatio impudenter ab homine excogitata, III, 55.
    Muleus, III, 55.
    Multipes, III, 54.
    Murena, III, 55.
    Murex, III, 55.
    Mus, III, 25.
    Musculi, III, 60.
    Musio, III, 24.
    Mustella, II, 18.

N
    Nares, III, 60
    Nates, III, 60.
    Natura in communi, III, 59,
    Nemus, III, 56.
    Nerui, III, 60.
    Nidus turturis, I, 25.
    Nux, III, 56.
    Nycticorax seu noctua, I, 43.

O
    Occipitium, III, 60.
    Oculi, ibid.
    Olor, I, 53.
    Omentum, III, 60.
    Og. Onager II, 11.
     Onocentaurus, II, 4 et 33.
    Organa sensuum nostrorum, III, 59.
    Orphani, III, 61.
    Odoratus, III, 59.
    Os, III, 60.
    Ossa, III, 60.
    Oua et inde nata, III, 37.
    Ouis, III, 13.

P
    Pale, III, 60.
    Palatum, III, 60.
    Palma, III, 60.
    Palme arbori comparatus iustus, I, 21. Ecclesia, et anima fidelis eidem, I, 21. Palme rursus, III, 56 et 60.
    Palpebre, III, 60.
    Panthera, II, 23.
    Pardus et leopardus, III, 2.
    Parentum unde cum prole similitudo, III, 60.
    Passer, I, 20.
    Passer in ramis cedri nidificans, I, 26. Passer mystice, I, 27. Eius domus et mores, 28. uigilia, 29. Ad animam comparat, 30. Passerum pretia, I, 31. Immolatio, I, 32.
    Pauo seu pauus auis, I, 55.
    Pectus, III, 60
    Pecus, pecudes, III, 13.
    Pedes, III. 60.
    Pediculi, III, 54.
    Pelicanus, I, 33 et 51. II, 27.
    Pellis, III, 60.
    Perdix, I, 50.
    Phagus, III, 56.
    Phenix, I, 49.
    Pica et picus, III, 32.
    Picea, III, 56.
    Pinula, III, 60.
    Pinus, III, 56.
    Piscium diuersorum nature, III, 55. Pisces amphibii seu amphiuii. Ibid. Piscium uaria genera et in fetus amor. Ibid Piscium castitas et uictus, et pisces dentati. Ibid.
    Pistacea, III, 56.
    Plante, et planteria, III, 56 et 60.
    Platanus, III, 56.
    Polypus, III, 55.
    Poma, III, 56.
    Populus arbor, III, 56.
    Porci marini, III, 55.
    Pori, III, 60.
    Posteriora bonis, III, 60.
    Precordia, III, 60.
    Psittacus, III, 28.
    Puer et puella. Ibid.
    Puerpere. Ibid.
    Pugnus, III, 60.
    Pulices, III, 54.
    Pulmo, III, 60.
    Pulpa, III, 60.
    Pulsus, III, 60.
    Pupilla, III, 60
    Pupilli et orphani, III, 61.
    Puperes, III, 61.

Q
    Qualea auis, que et coturnix et ortyx dicitur, I, 51.
    Quercus aut quernus, seu querna arbor, et eius annositas, III, 56. Quadrupedia animalia, III, 12.
    Quisquilie, III, 56.

R
    Radix et ramus, III, 56.
    Rane, III, 55.
    Renes, III, 60.
    Ricynus, III, 54.
    Rumen, III, 60.

S
    Safamandra, II, 16.
    Salix, III, 56.
    Saltus, III, 56.
    Sanguis, III, 60.
    Sanguisuga, III, 54.
     Sapphirus, III, 58.
    Sapphirinus color in alis columbe, III, 7.
    Sardonix seu sardonychus, III, 58.
    Sardus, III, 58.
    Sarra, III, 55.
    Saura, III, 35.
    Scapula, III, 60.
    Scarus, III, 55.
    Scitalis, III, 43.
    Scorpius, III, 54. Scorpius marinus, III, 55.
    Scrotum, III, 60.
    Semen, III, 60. uide Sperma.
    Senectutis bona et mala, III, 61.
    Senes. Ibid.
    Sensus hominis, III, 59.
    Sepultus, III, 61.
    Serpentum genera, III, 40. Serpentes sireni, III, 43. Serpentum nature, III, 52 et 53.
    Serra, III, 55.
    Serra bellua, II, 22.
    Seps serpens, III, 48.
    Sibilus serpens, III, 41.
    Simie uel simii, I, 12.
    Sinistra, I, 60.
    Sirene, I, 32. Sireni serpentes, III, 47.
    Smaragdus, III, 58.
    Solum, III, 60.
    Sorex, III, 25.
    Sortes quatuor, I, 3.
    Spermatum differentie, III, 60.
    Spina et spina sacra, III, 60.
    Spiritus, III, 59.
    Splen, III, 60.
    Spondilia, III, 60.
    Stellio, II, 16 et 28, et III, 52.
     Stomachus, III, 60.
    Struthio et eius penne atque natura, I, 37.
    Sublinguium, III, 60.
    Succinum, III, 56.
    Suffragines, III, 60.
    Supercilia, III, 60.
    Surculus, III, 56.
    Sycomorus, III, 56.

T
    Tactus, III, 59.
    Talpa, III, 26.
    Talus, III, 60.
    Tarmi III, 54,
    Taurus, III, 18.
    Tempora capitis, III, 60.
    Teredo, III, 54.
    Terga, III, 60.
    Testiculi, III, 60.
    Testudo, III, 55.
    Tharandus, III, 9.
    Thorax, III, 60.
    Tibie, III, 60.
    Tigris, III, 1.
    Tinea, III, 54.
    Topazius uel Topantius, III, 58.
    Tori, III, 60.
    Torpedo, III, 55.
    Torris, III, 56.
    Truncus, III, 56 et 60.
    Turtur, I, 20, 23, 24, 25.

U
    Ubera, III, 60.
    Ulmus, III, 56.
    Ulna, III, 60.
    Umbilicus, III, 60.
     Ungues, III, 60
    Unicornis, II, 6
    Uniones, II, 35
    Upupa, I, 32.
    Urina, III, 60.
    Ursus, III, 6.
    Urus, III, 19.
    Ustula, III, 54
    Uterus, III, 60.

u
    uacca. III, 19.
    uene, III, 60.
    uenter, III, 60.
    uermes et uermes carnium, III, 54.
    ueretrum, III, 60.
    uertex, III, 60.
    uertibula, III, 60.
    ueruex, III, 14
    uespertilio, III, 34
    uesica, III, 60, 61.
    uimen, III, 56.
    uipera, II, 21.
    uir, uira, uirago, uirgo, III, 61.
    uirga, III, 56.
    uirgultum. Ibid.
    uirus, III, 60.
    uiscera, III, 60.
    uisus, III, 59.
    uita, III, 59.
    uitulus, III, 19.
    uulpes, II, 5.
    uultur, I, 38.
    uultus, III, 60.
    uulua, III, 60.

X
    Xilycon, que uulgo forte perperam dicitur siliqua, III, 56.





DE BESTIIS ET ALIIS REBUS PROLOGUS AD RAYNERUM CONuERSUM.


HUGO RAYNERO suo salutem.

Desiderii tui petitionibus, carissime, satisfacere cupiens, columbam, cuius penne sunt deargentate, et posteriora dorsi eius in pallore auri , pingere, et per picturam mentes edificare decreui, ut quod simplicium animus intelligibili oculo capere uix poterat, saltem carnali discernat; et quod uix concipere poterat auditus, percipiat uisus. Nec tantum uolui columbam formando pingere, sed etiam dictando describere, et per scripturam demonstrare picturam, ut cui non placuerit simplicitas picture, placeat saltem moralitas scripture. Tibi ergo, cui date sunt penne columbe, qui elongasti fugiens, ut in solitudine maneres et requiesceres, qui non queris dilationem in uoce coruina, cras, cras ingeminante, sed contritionem in gemitu columbino, tibi, inquam, non tantum ad presens columbam, sed etiam accipitrem pingam. Ecce in eadem pertica sedent accipiter et columba. Ego enim de clero, tu de militia ad conuersionem uenimus, ut in regulari uita quasi in pertica sedeamus, et qui rapere consueueras domesticas aues, nunc bone operationis manu siluestres ad conuersionem trahas, id est seculares. Gemat igitur columba, gemat et accipiter uocemque doloris emittat. uox enim columbe, gemitus, uox accipitris, questus. In principio huius operis idcirco preposui columbam, quia Spiritus sancti gratia semper preparatur penitenti, nec nisi per gratiam peruenitur ad ueniam. De accipitre uero post columbam subiungitur, per quem nobilium persone designantur. Cum enim aliquis nobilium conuertitur, per exemplum bone operationis pauperibus presentatur. De quibusdam uero, tam uolucribus quam animalibus, que ad exemplum morum diuina Scriptura commemorat, quanto citius potero breuiter assignare tentabo



PROLOGUS ALTER. Per quem innuit auctor, quisquis est, se animalia ipsa et lapillos depinxisse, sed quia imprimendo non possumus colores obseruare, et animalium plurima per se nota sunt, eorum picturis supersedebimus.


Cum scribere illitterato debeam, non miretur diligens lector, si ad edificationem illitterati de subtilibus simplicia dicam. Nec imputet leuitati, quod accipitrem uel columbam pingam, cum beatus Iob et propheta Dauid huiusmodi uolucres nobis reliquerint ad doctrinam. Quod enim doctioribus innuit scriptura, hoc simplicibus pictura. Sic ut enim sapiens delectatur de subtilitate scripture, sic simplicium animus detinetur simplicitate picture. Ego autem plus laboro ut simplicibus placeam, quam ut doctioribus loquar et quasi uasculo pleno latices infundam. Qui enim sapientem uerbis instruit, quasi pleno uasculo latices infundit.



LIBER PRIMUS.



CAP. I. De tribus columbis, quarum Scriptura meminit.


Si dormiatis inter medios cleros, penne columbe deargentate et posteriora dorsi eius in pallore auri . In sacra Scriptura, frater, tres columbas legendo reperi, ex quibus, si attente considerentur, simplicium mentes ad perfectionem poterunt edoceri, columbam scilicet Ne, columbam Dauid, columbam Iesu Christi. Ne requies, Dauid manu fortis, iehsu Saluator interpretatur. Peccatori autem dicitur: Peccasti , quiesce. Si igitur uis esse Ne, quiesce a peccatis. Ut Dauid esse possis, operare fortia. Si saluari desideras, a Saluatore salutem postula. Diuerte igitur a malo, et fac bonum, inquire pacem . Diuerte ad arcam Ne.  Preliare cum Dauid prelia Domini. Inquire pacem cum Iesu in Ierusalem. Diuerte ad quietem mentis, resiste tentationibus, exspecta patienter salutis beneficium. De columba uero Ne dicitur: Reuersa est columba ad uesperam ferens in ore ramum uirentis oliue . Ad arcam Ne columba reuertitur, cum ad quietem mentis ab exterioribus animus reuocatur. Reuertitur ad uesperam, cum deficiente luce mundane felicitatis, uane glorie fugit pompam, timens ne incurrat obscuritatem mentis, id est profunditatem perpetue damnationis. Oliuam gerit, quia misericordiam querit. Oliuam in ore portat, dum indulgere sibi quod deliquit precibus exorat. De columba uero Dauid dicitur. Et posteriora dorsi eius in pallore auri. In posterioribus dorsi aurum  habetur, quia bene operanti, in futuro uenia promittitur. Similiter et de Saluatore legitur quod in descensu columbe super eum hec uox audiretur: Hic est Filius meus dilectus, in quo mihi bene complacui. . Columba est Spiritus sancti gratia, que super Iesum in Iordane descendisse cernitur, quia cuilibet humili a peccatis mundato gratia preparatur. Penitenti igitur fit misericordia, operanti promittitur uenia, diligenti datur gratia.



CAP. II. De columbe ad Ecclesiam collatione.


Si dormiatis inter medios cleros, penne columbe deargentate, et posteriora dorsi eius in pallore auri . Columba deargentata est Ecclesia, doctrina diuini eloquii erudita, que per similitudinem fertur habere predicationis rostrum ratione diuisum, quo grana congregat hordei et frumenti, sententias scilicet ueteris et Noui Testamenti. Habet dextrum et sinistrum oculum, moralem et mysticum sensum: seipsam respicit sinistro, Deum uero contemplatur dextro. Duas alas habet, actiuam et contemplatiuam uitam; his duabus alis sedens tegitur; his duabus uolans ad celestia subleuatur. uolamus, cum mente excedimus. Sedemus, cum inter fratres sobrii sumus. In his siquidem alis penne sunt. Penne  uero sunt doctores, alis recte actionis et diuine contemplationis inherentes. Cleros uero [Grece], sortes uocamus Latine. Due sortes, duo sunt Testamenta. Inter quas sortes dormiunt, qui auctoritatibus ueteris et Noui Testamenti concordant et acquiescunt. Et posteriora dorsi eius in pallore auri. Dorsum columbe illam partem corporis esse dicunt, cui radices alarum sese inuicem naturaliter coniungunt. Ibidem cor ponitur, quod dorso proximum, auro perpetue beatitudinis in futuro operietur. Sicut aurum pretiosius est argento, sic et beatitudo futuri seculi pretiosior est felicitati presente. Posteriora igitur dorsi columbe in pallore auri erunt, quia iusti in eterna beatitudine nimia claritate fulgebunt.



CAP. III. De columbe ad fidelem animam comparatione.


Si dormiatis inter medios cleros, penne columbe deargentate, et posteriora dorsi eius in pallore auri . Columba est quelibet fidelis et simplex anima; deargentata in pennis, declarata in uirtutibus per famam bone opinionis, que tot in cibum colligit in seminum grana, quot ad bene operandum assumit sibi iustorum exempla. Duos habet  oculos, extrum et sinistrum, memoriam scilicet et intellectum. In hoc futura preuidet, in illo transacta deflet. Hos oculos clauserunt in Aegypto patres nostri, quoniam non intellexerunt opera Dei, nec fuerunt memores multitudinis misericordie eius. Duas uero alas habet, amorem proximi et amorem Dei. Una extenditur per compassionem ad proximum, altera erigitur per contemplationem ad Deum. Ex his alis procedunt penne, id est uirtutes anime. He penne argentea claritate resplendent, quando per famam bone opinionis audientibus argenti more dulcem tinnitum prebent. Cleros uero Grece, sortes dicimus Latine. Quatuor autem sunt sortes, timor et spes, amor et desiderium. Sortes sunt, quia paterne hereditatis locum distribuunt. Timor et desiderium  sortes sunt extreme, spes et amor medie. Timor animum conturbat, desiderium mentem cruciat, et nisi aliquid medium interuenerit, animus a quiete recedit. Oportet igitur ut inter desiderium et timorem, spem ponamus et amorem. Spes igitur timorem recreat, amor desiderium temperat. Inter spem igitur et amorem, quasi inter medias sortes quietus dormit, qui inter extremas, scilicet timorem et desiderium, uigilat et obstupescit. Si igitur es columba, uel columbe penna, dum times et desideras, inter extremas sortes uigilas. Dum speras et diligis, inter medias quietus dormis.

Et posteriora dorsi eius in pallore auri. In dorso solent onera portari. Et per hec eadem possunt operum labores designari. Per posteriora uero  dorsi denotatur exspectatio premii. Post tolerantiam siquidem presentium laborum, in futuro subsequi credimus iustis meritorum premia. Reddet enim Deus sanctis mercedem laborum suorum, et deducet eos in uia mirabili. Et hoc in pallore auri esse credimus, quia pretiosa est in conspectu Domini mors sanctorum eius . In pennis igitur argentum, quia in linguis eloquium; in posterioribus uero aurum, id est post labores premium.



CAP. Iu. De columbe ad prelatum comparatione.

Si dormiatis inter medios cleros, penne columbe deargentate et posteriora dorsi eius in pallore auri . Columba deargentata est absque felle malitie quelibet adhuc uiuens prelatorum persona, que inter medios cleros dormit. Cleros Grece, Latine  sors. Unde et cleronomia proprie uocatur hereditas que defertur ex testamento. Inde contingit ut filii Leui, inter filios Isrel non haberent sortem, id est hereditatis partem, sed ex decimis uiuerent. Due autem sunt hereditates, terrena ueteris Testamenti, et eterna Noui. In medio igitur istarum dormit, qui in contemptu terrenorum, et ipse celestium uitam finit, dum nec nimis ardenter presentibus inhiat, et futura patienter exspectat. Et posteriora dorsi eius in pallore auri. Oculi enim iustorum uidebunt regem in decore suo. Tunc enim aurum in posterioribus habebis, cum apparuerit in futuro gloria diuine maiestatis. Corone siquidem regum ex auro purissimo fabricantur, ex argento uero monete  fiunt, quibus imagines regum imprimuntur. In moneta notatur imitatio forme, in corona signum uictorie. Moneta siquidem diuini eloquii docet imitationem uite Christi, corona uero uictorie. Post labores presentis seculi fiunt pugne. Ibi igitur quasi in posterioribus aurum, hic in pennis predicationis argentum, quia cum ad illa dona columba peruenerit, iam predicationis eloquio non indigebit, sed in eo quod pro retributione percipiet, in puritate perfectionis sine fine uiuet.



CAP. u. De columbe habentis pedes rubros ad Ecclesiam comparatione.

De qua columba hic agitur, rubros pedes habere perhibetur. Hec columba est Ecclesia, que pedes habuit, quibus totius mundi spatium perambulauit.  Pedes sunt martyres, qui tot passibus terram perambulant quot bonorum operum exemplis uiam iustitie sequentibus se demonstrant. Terram tangunt, cum dignis increpationibus actus et uoluntates terrenas reprehendunt. Sed, dum terra premitur, asperitate terre, id est terrenorum crudelitate, pedes uulnerantur, et sic pedes Ecclesie rubri facti sunt, quia sanguinem suum pro Christi nomine martyres effuderunt. Rubor igitur pedum est cruor martyrum.



CAP. uI. De pennis deargentatis columbe, ad predicatores collatis.

Que columba pedes rubros habere dicitur, pennas deargentatas habuisse uerbis propheticis demonstratur. Penne, inquit Dauid, columbe deargentate . Penne columbe deargentate sunt  predicatores Ecclesie. Est autem argentum, diuinum eloquium; tinnitus argenti, dulcedo uerbi: calor, candor. Candorem uero argentum retinet, dum quilibet doctor munditiam uerbis predicat, et munditiam in se habet, dum quod docet diligit, et quod intus amat, foris operibus ostendit. Hec sunt eloquia Domini casta, argentum igne examinatum. Eloquia Domini casta, quia nulla sunt simulatione corrupta, nullo sunt semine cupiditatis impregnata. Argentum examinatum igne, solidatum in qualibet perturbatione. Candor igitur argenteus in pennis est in linguis docentium lene blandimentum sermonis.



CAP. uII. De sapphirino colore alarum columbe ad contemplatiuos collato.

 Alarum colorem non reperi scriptum, sed ex similitudine materialis columbe potest assignari, ut si columbam pictam respicias, colorem materialis columbe eam habere non contradicas. Alarum enim superficies sapphirino colore superfunditur, quia celi speciem animus contemplantis imitatur. Sed color sapphirinus candidis lineis distinguitur, ut sapphirino colore niueus misceatur. Color enim niueus sapphirino mistus designat munditiam carnis et amorem contemplationis.



CAP. uIII. De coloribus columbe ad mores collatis.

Posteriora dorsi columbe deargentate .

Propheta commemorat, et postea finem uite presentis in quolibet homine moraliter demonstrat. In auro puritatem mentis, in pallore uero auri designat  mortificationem carnis. Est enim pallor animi patientis, et mortificate carnis innatus color. Posteriora igitur columbe deargentate in pallore auri erunt, dum puritas mentis et mortificatio carnis finem cuiuslibet morientis obtinebunt. Sed et ideo color aureus in posterioribus dorsi columbe colori sapphirino iungitur, quia contemplantis animum future beatitudinis gloria subsequetur. Color igitur aureus in posterioribus designat eterne retributionis munus.



CAP. IX. De oculis croceis et cautione columbe ad Ecclesie cautionem comparatis.

Oculi tui columbarum . Columba super aquas sedere sepissime solet, ut cum uiderit umbram superuenientis accipitris fugiens declinet.  Ecclesia uero scripturis se munit, ut insidiantis diaboli fraudes euitare possit. Hec igitur columba croceos oculos habet, quia Ecclesia matura consideratione futuros casus ostendit, et prouidet. Color itaque croceus in oculis discretionem designat mature considerationis, dum enim aliquis quid agat, uel quid cogitet mature considerat, quasi croceo spirituales oculos adornat. Habet enim crocus colorem maturi fructus. Croceus igitur oculus est maturitas sensus.



CAP. X. De colore reliquo columbe mutabili ad mare turbatum, et de mari ad carnem comparato.

Color reliqui corporis imitatur colorem turbati maris. Mare motu fluctuum seuiens ebullit. Caro  motu sensuum ebulliens seuit. Mare perturbationibus suis arenas mouet et subleuat. Caro delectationibus suis animi leuitatem pulsat. Mare terminos suos egrediens aquis dulcibus occurrit. Caro lasciuiens lacrymarum dulces riuulos obtundit. Mare diuersis procellarum turbinibus nauigantium cursus impedit. Caro procellosa recte uiuentium mores in profundum mergit. Dum tantis mare tempestatibus agitatur, undarum collisione terra fluctibus immiscetur, et sic ex collisione maris et terre, colorem mistum recipit mare. Similiter dum caro suggerit et animus non consentit, quasi ex nigro et niueo quidam in corpore color efficitur, qui ex diuersis factus color medius appellatur. Marinus igitur color in pectore columhe tribulationem designat in humana  mente.



CAP. XI. De diuersis columbe proprietatibus.

In diuersis locis diuersas columbe proprietates reperi, quas inserens huic operi, tibi, frater, annotare curaui. Prima uero columbe proprietas est quod pro cantu gemitum profert; secunda, quod felle caret; tertia, quod osculis instat; quarta, quod gregatim uolat; quinta, quod ex raptu non uiuit; sexta, quod grana meliora colligit; septima, quod non uescitur cadauere; octaua, quod nidificat in petre foraminibus; nona, quod super fluenta aquarum residet, ut, uisa accipitris umbra, uenientem citius deuitet; decima, quod geminos nutrit pullos. Columba pro cantu utitur gemitu, quia quod libens fecit, plangendo gemit. Caret  felle, id est irascibilitatis amaritudine. Instat osculis, quia delectatur in multitudine pacis. Gregatim uolat, quia conuentus amat. Non uiuit ex raptu, quia non detrahit proximo. Colligit grana meliora, id est meliora dicta. Non uescitur cadaueribus, id est desideriis carnalibus. Nidificat in foraminibus petre, quia spem ponit in Christi passione. Super fluenta aquarum residet, ut, uisa accipitris umbra, uenientem citius deuitet, quia in Scripturis studet ut superuenientis diaboli fraudem declinet. Geminos nutrit pullos, id est amorem Dei et amorem proximi. Qui igitur has naturas habet, assumat sibi contemplationis alas, quibus ad celum uolet.



CAP. XII. De aquilone et austro uentis.

Surge, aquilo, et ueni, auster , etc. Aquilo  frigidissimus uentus est. Ab aquilone, inquit, Ieremias, pandetur omne malum . Ibi sedes Satane. Inde ruine principium. uentus aquilo grauis est tentatio. Flatus aquilonis suggestio tentationis; frigus, negligentie torpor. Aquilo igitur uenit, quando grauis tentatio mentem cuiuslibet inuadit. Aquilo uero surgit, quando ab animo tentatio recedit. Ab aquilone, inquit, uenient et mari . Aquilo tentatio, mare mundus. Ab aquilone igitur et mari Christus suos congregat, cum a tumultu tentationum non tantum iustos, sed et peccatores sequestrat. Ponam, inquit, sedem meam ad aquilonem, et ero similis Altissimo . Sedem ad aquilonem ponere desiderat, quem penna superbie sursum leuat. Esse similis Altissimo concupiscit, cum illi cui subesse  debet, per arrogantie spiritum se equalem facit, et, ut plus dicam, non tantum se magistro suo equiparat, sed etiam se illo meliorem esse putat. Cecidit diabolus, cum se exaltare uoluit. Humiliatur homo, cum se exaltare concupiscit. Auster calidissimus uentus est. Deus, inquit ab austro ueniet . Ibi sedes Altissimi, ibi dilectionis ardor. Inde sinceritas ueritatis. Auster a serena regione procedit. quia Deus in serenitate morum requiescit, ibi pascit, ibi cubat, ibi quies mentis, ibi refectio contemplationis. Auster Spiritus sancti gratiam designat, flatus austri benignitatem Spiritus sancti, calor amorem. Auster igitur uenit, quoties gratia Spiritus sancti mentem cuiuslibet accendit. Surgit  quoties a mente gratia recedit. Deus, inquit, ab austro ueniet. Ab aquilone diabolus, ab austro Deus. Ille ignorantie tenebras inhabitat, iste serenitatem caritatis amat. Frigus aquilonis poros carnis stringit, calor austri clausos aperit. Quod enim frigus auaritie stringendo retinet, apertis eleemosyne manibus caritas larga prebet. Penna siquidem uetus in infernum mergit, noua uero animum ad celestia desideria sustollit. Peccata enim grauant, uirtutes uero subleuant.



CAP. XIII. De accipitre quomodo plumescat expandens alas suas ad austrum.

Nunquid per sapientiam tuam plumescit accipiter. expandens alas suas ad austrum?  Unde beatus Gregorius: »Agrestibus accipitribus moris  est ut flante austro alas expandant, quatenus eorum membra ad laxandam pennam ueterem uenti tepore concalescant. Cum uero uentus deest, alis contra radium solis expansis atque percussus tepentem sibi auram faciunt, sicque apertis poris uel ueteres penne exsiliunt, uel noue succrescunt.« Quid est ergo accipitrem in austro plumescere, nisi quod unusquisque sanctorum tactus flatu sancti Spiritus concalescit, et usum uetuste conuersationis abiiciens, noui hominis formam sumit? Quod sanctus Paulus apostolus admonet, dicens: Exspoliantes uos ueterem hominem cum actibus suis, et induentes nouum . Et rursum: Licet is qui foris est noster homo corrumpatur, tamen is qui intus est renouatur de die in diem . »uetustam autem pennam proiicere  est inueterata studia dolose actionis amittere. Et nouam pennam sumere est mitem, et simplicem bene uiuendi sensum tenere. Penna namque ueteris conuersationis grauat. Et pluma noue immutationis subleuat, et ad uolatum tanto leuiorem, quanto nouiorem reddit. Et bene ait: expandens alas suas ad Austrum. Alas quippe nostras ad austrum expandere est per aduentum sancti Spiritus nostras confitendo cogitationes aperire, ut iam non libeat defendendo nos tegere, sed accusando publicare. Tunc ergo accipiter plumescit, cum ad austrum alas expandit, quia tunc se unusquisque uirtutum pennis induit, cum sancto Spiritui cogitationes suas confitendo substernit. Qui enim confitendo uetera non detegit, noue uite opera minime producit.  Qui nescit lugere quod grauat, non ualet proferre quod subleuat, ipsa namque compunctio poros cordis aperit, plumas uirtutum fundit, cumque se studiose mens de pigra uetustate redarguit, aliqua nouitate iuuenescit. Dicatur ergo cum beato Iob: Nunquid per sapientiam tuam plumescit accipiter, expandens alas suas ad Austrum? Id est, nunquid cuilibet electo tu intelligentiam contulisti, ut flante Spiritu sancto cogitationum alas expandat, quatenus pondera uetuste conuersationis abiiciat, et uirtutum plumas in usum noui uolatus sumat, ut hinc uidelicet colligat, quod uigilantiam sensus in semetipso ex se non habet, qui hanc ex se conferre aliis nequaquam ualet.



CAP. XIu. De duabus accipitrum speciebus.


Due sunt species accipitrum, domesticus scilicet et siluester, iidem tamen sunt. Sed diuersis temporibus potest esse siluester et domesticus. Siluester rapere consueuit domesticas uolucres, et domesticus siluestres. Siluester quas rapit continuo deuorat, domesticus captas domino suo relinquendas seruat. Porro dominus eius captarum uolucrum uentres aperit, et eorum corda accipitri in cibum tribuenda sumit. Interiora uentris cum fimo eiicit, qui intus remanens putredinem carnium cum fetore gignit. Moraliter: siluester accipiter captas uolucres et rapit et deuorat, quia quilibet peruersus actus et cogitationes simplicium  dissipare non cessat. Domesticus uero accipiter est spiritualis pater, qui toties siluestres uolucres rapit, quoties seculares ad conuersionem predicando trahit. Captas occidit, dum seculares mundo mori per carnis mortificationem cogit. Dominus autem eius et omnipotens Deus uentres earum aperit, quando mollitiem carnalium per Scripturas increpando soluit. Corda uero extrahit, dum cogitationes secularium per confessionem manifestas facit. Interiora uentris cum fimo eiicit, quando memoriam peccanti fetentem reddit. Ad mensam itaque Domini capte uolucres ueniunt, dum in corpus Ecclesie peccatores doctorum dentibus masticati sese conuertunt.



CAP. Xu. De domesticorum accipitrum curatione.

 Domesticis accipitribus, quo melius plumescere debeant, munita ac tepentia requiruntur loca. Loca munita sunt claustra, in quibus dum siluester accipiter ponitur, ut domesticus fiat, clausus tenetur. Ibi ueteres pennas amittit, et nouas assumit, quia quilibet claustralis, qui pristinis uitiis spoliatur, non hominis uirtutibus adornatur, nec inde extrahitur, nisi prius eiectis ueteribus pennis, noue solidentur. Sed cum firmus in uolatu fuerit, ad manum uenit. Similiter si aliquis conuersus de claustro exeat necesse est ut ad manum bone operationis accedat, et inde emissus uolet, ut ad desideranda celestia toto adnisu mentis seipsum leuet.



CAP. XuI. De accipitris in leua gestatione.

 Accipiter in sinistra manu gestari solet, ut in dextram ad aliquid capiendum emissus uolet: Leua, inquit, eius sub capite meo, et dextra illius amplexabitur me . Leua sunt bona temporalia, dextera uero sunt eterna. In leua igitur sedet qui bonis temporalibus presidet. In dexteram uero uolat qui toto mentis affectu eterna desiderat. Ibi capit accipiter columbam, id est quilibet mutatus in melius sancti Spiritus gratiam recipit.



CAP. XuII. De pertica, super quam stat aut sedet accipiter.

Pertica accipitris designat nobis rectitudinem uite regularis, que a terra longe suspenditur quia a terrenis desideriis huiusmodi uita separatur. In hac  pertica ligatus sedet, qui regularis uite statuta firmiter tenet. Duobus parietibus inherere dicitur, a quibus ex utraque parte sustentatur. Duo parietes. qui perticam sustentant sunt actiua et contemplatiua uite, que pie uiuentium rectitudinem portant.



CAP. XuIII. De accipitrum pedicis seu compedibus.

Quasi compedes in pedibus accipiter habere consueuit, ne cum uoluerit, exorta qualibet occasione uolare possit. Pedes accipitris quasi compedibus stringit qui timore iudicii et dolore supplicii mentis affectus premit. Et humiliauerunt, inquit Psalmista, in compedibus pedes eius . Pedes Ioseph in compedibus humiliat qui, ad memoriam reducens presentem et eternam penam, ne ad optata progrediantur affectus animi ligat.



CAP. XIX. De loro seu corrigia, et ligamine accipitris.


Corrigia, per quam accipiter ligatur in pertica, est mortificatio carnis, per quam quilibet conuersus tenetur in regulari uita. Corrigia siquidem, que fit de corio mortui animalis, designat mortificationem carnis. Non rumpitur hec corrigia, sed soluitur, cum ad capiendum aliquid accipiter impellitur. Similiter si quilibet frater ad aliquid temporale exeat, non rumpitur propositum, sed cum reuertitur, eadem corrigia, qua prius, seipsum firmius ligat.



CAP. XX. De turture et passere.

Post columbe gemitum et accipitris questum, rogas carissime, ne diutius differam, sed planctum turturis et clamorem passeris tibi uelocius scribam.  Nec tantum scribam, sed etiam pingam qualiter turtur eremi secretum diligat, et passer solitarius in tecto clamare non desinat, ut sub exemplo turturis teneas munditiam castitatis, et sub exemplo passeris ames custodiam caute circumspectionis, ut et uiuas caste, et ambules caute.



CAP. XXI. De palma, quomodo ei comparatur iustus.

Sicut palma multiplicabo dies . Palma multiplicat dies, quia tarde proficit, priusquam in altum crescat. Similiter iustus tarde proficit, priusquam ad hoc perueniat ad quod tendit. Est enim iusti desiderium, ut perueniat ad celeste regnum. Sed hoc desiderium mundus impedit, ne ad optata nisi tarde peruenire possit. Palma dies multiplicat,  nec tamen eam frigus hiemis uel nimius calor estatis impediunt, quin semper uiridescat. Similiter iustus uiuit, nec ab aliquo impeditur, quin in proposito bone operationis perseueret. Frigus hiemis est torpor uel negligentia refrigerate mentis. Nimius calor estatis est calor libidinis, uel iracundie flamma, seu incendium cupiditatis. Sicut igitur palma nec marcescit hiemis frigore, nec nimio estatis uritur calore, sic iustus non perimitur qualicunque prosperitatis uel aduersitatis tentatione. Aliter palma dies multiplicat, quia iustus dies antiquos ad memoriam reducit et annos eternos in mente tractat. Paucitatem enim dierum suorum nuntiat sibi, et ex alia parte longitudinem dierum in futuro sperat. Qui hec igitur intra se colligit, multiplicando dies sicut palma  uincendo mundum in altum crescit.



CAP. XXII. Quomodo ei comparentur Ecclesia et anima fidelis.

Statura tua assimilata est palme . Statura Ecclesie, uel cuiuslibet fidelis anime assimilatur palme. In statura cuiuslibet hominis notatur paruitas uel magnitudo in membris per lineamenta corporis. Habet autem staturam palme iustus, si apud se est modicus, apud Deum magnus, in se humilis, coram Deo sublimis. Hec palma est Christus, cui assimilatur iustus. Dum enim tribulationes, quas passus est Christus, patitur, stature palme iustus assimilatur. Unde Apostolus: Qui erunt participes tribulationum, erunt participes et glorie . Qui igitur membrum corporis est, que sunt capitis,  sentire debet. Iam palma creuit in altum. Iam cacumen illius penetrauit celum. Iam cum capite sunt capitis come, que sunt elate palmarum, id est electe animarum. Adhuc stipes rugoso cortice, id est Ecclesia circumdata tribulationum asperitate, in terra figitur, et rami, id est sancti in eterna felicitate gloriantur: Iustus enim ut palma florebit . Iustus plantatur, floret et fert fructum, plantatus in domo Domini, in atriis domus Dei nostri. Domus Dei nostri est domus conuersionis. Est autem atrium ante interiorem domum. Ante domum siquidem conuersionis est atrium renuntiationis. Qui enim mundo renuntiat, palmam uictorie, qua mundum uincit, in atriis domus Domini plantat. Plantatur igitur in domo conuersionis, floret per  famam bone opinionis, fert fructum bone operationis. Sed quorsum figit radicem? quomodo crescit? quomodo roboratur? Radicatur per fidem, crescit per spem, roboratur per caritatem. Mirum est tamen quod de iustis dicitur: Plantati in domo Domini, in atriis domus Dei nostri florebunt . Mirum est quod plantantur in domo, et florent in atrio. Sed fortasse per fidem plantantur intus; per exemplum boni operis florent exterius, et sic per famam bone opinionis foras exit odor floris. uel aliter: Plantantur in domo, florent in atrio, quia iusti plantantur in presenti Ecclesia, et flore immarcescibili florebunt in eterna uita. Ibi enim cum flore recipient fructum, id est cum munditia carnis et anime,  future retributionis premium.



CAP. XXIII. De nido turturis, id est fidelis anime in palma, id est arbore crucis per fidem passionis. Et quomodo palma portetur in manu uictoris.

Ascendam in palmam, et apprehendam fructus eius . Palma iuxta terram est gracilis et aspera, uersus celum grossior et pulchra. Est igitur ascensus difficilis, sed fructus dulcis. Minuitur ascendentis labor, dum fructus in arbore sentitur odor, difficultatem ascensus aufert dulcedo gustus. Palma est Christus, fructus eius salus: Dic, inquit Dauid, anime mee: Salus tua ego sum ; et: Gustate et uidete quoniam suauis est Dominus . Spes salutis in ligno crucis. Ascende igitur in palmam, id est attende crucis uictoriam. Per scalam  siquidem crucis ascendes ad solium uictoris. Tolle et tu crucem tuam, et sequere eum. Qui affligit carnem suam, tollit crucem suam.

Palma manum uictoris ornat, et iustus palmam uictorie in manu bene operando portat. Tria dicuntur esse, de quibus iustus uictoriam debet acquirere, scilicet mundus, caro, diabolus. Iustus mundum uincit, cum eum suis oblectationibus contemnit; carnem superat, dum eam per abstinentiam domat; diabolo dominatur, et eum subiicit, cum eum a suis finibus expellit. Palmam igitur in manu gestat, qui de his tribus bene operando triumphat.



CAP. XXIu. De uoce turturis ad animam comparata, et de terra nostra et aliena.

uox turturis audita est in terra nostra ,  uox turturis est dolor lese mentis. uox turturis gemitum designat cuiuslibet anime penitentis. Terra de qua hic agitur, est animus, qui terrene fragilitatis occupationibus irretitur. Est autem terra nostra, et terra aliena. Terra aliena est mens diaboli dominio subiugata. Unde: Alieni insurrexerunt aduersum me, et fortes quesierunt animam meam . Terra aliena est Babylonia, terra nostra Ierusalem. Babylonia confusio; Ierusalem uisio pacis interpretatur. Terram nostram alieni deuorant, quando demones suis incursionibus mentem uastant. In Babylonia tenemur captiui. In Ierusalem sumus liberi. Quomodo cantabimus canticum Domini in terra aliena?  Terra esse nostra dicitur, dum nichil in mente nostra proprium reperitur.  Terram nostram esse dicimus, dum mentem nostram cum magistro et fratribus possidemus, ut animus Deo deuotus, seruiat per dilectionem fratribus, per compassionem proximo, per modestiam sibi, et sic communis fiat. In terra igitur nostra uox turturis auditur, dum ad penitentiam auris interior humiliter inclinatur.



CAP. XXu. De turture Ecclesie, et fideli anime comparata, et de nido eius, et de Christo marito talis turturis.

Turtur secretum deserti diligit, quandoque tamen ad hortulos pauperum, et agros cultorum descendit, ut grana seminum colligat, unde uiuat. Turtur est Ecclesia, uel quelibet fidelis anima; secretum deserti, solitudo claustri; grana seminum, sententie  doctorum. Hortuli uel agri sunt doctorum libri. Ex his animus reficitur. In iis uita spiritus. Sic enim uiuitur, et in talibus uita spiritus mei. In locis tutissimis et delectabilibus inuenit turtur sibi nidum, ubi reponat pullos suos. Inter ramos arboris condense nidum collocat, oua ponit, unde suo tempore procreentur pulli. Per arborem intelligimus crucem; per nidum, salutem; per oua, spem; per pullos geminam caritatem, amorem scilicet Dei et proximi. Queramus igitur nidum turturis, queramus ouum in nido, nidum in arbore, id est spem salutis in ligno crucis. Notum etiam compluribus esse reor naturam turturis esse talem, ut si semel socium amiserit, absque socio semper eat. Christus est sponsus Ecclesie,  uel cuiuslibet fidelis anime. Ascendens Christus in arborem crucis, undique nidum contraxit. Ascendam, inquit, in palmam , id est crucem, et: Cum exaltatus fuero omnia traham ad meipsum . Mortuus est Christus, exspectat eum Ecclesia, uel quelibet fidelis anima, donec redeat, et caste societatis interim legem seruat. Redit sepius ad arborem, frequentat nidum, uidet effusionem sanguinis, iudicium uidelicet mortis, dum hec attendit, gemit. Similiter quelibet anima fidelis sepius ad memoriam reducit mysterium crucis, attendit pretium sanguinis, que, dum attente considerat, multiplicatis gemitibus mentem ad lamenta uocat.



CAP. XXuI. De Libano et cedro mysticis. Et de passeribus in ramis cedri nidificantibus.


In bona significatione Libanus et cedrus quandoque ponuntur, sicut in Canticis canticorum per Salomonem dicitur: Species eius ut Libani, electus ut cedri . Libanus est mons Phenicie terminus Iudee contra septentrionem. Arbores illius proceritate, specie et robore ceterarum siluarum ligna precellunt. Per montem Libani sane intelligere possumus eminentiam uirtutum. Terminus est Iudee contra septentrionem, ne diabolus mentes uere confitentium intret per tentationem. Arbores illius proceritate, specie et robore alias arbores precellunt, dum quelibet fideles anime proceritate desiderii, specie castitatis, robore perseuerantie alias  antecedunt. Per cedrum intelligimus Christum. Hec est cedrus alta Libani, conformata hyssopo, qui, cum esset sublimis, factus est humilis. De his dictum est per Prophetam: Saturabuntur ligna campi, et cedri Libani quas plantauit, illic passeres nidificabunt . Passeres sunt predicatores. Pulli sunt ii qui uerbo predicationis sunt procreati; nidus, quiete mentis locus. In hac ergo cedro nidificant, qui tranquille uiuendo, de eterna beatitudine non desperant. Sunt cedri Libani quas plantauit Dominus Cedri libani sunt diuites huius mundi. Passeres sunt cenobiorum rectores; pulli, discipuli; nidus, officinarum locus. In his cedris passeres nidificant quia rectores animarum in possessionibus diuitum cenobia locant, ibi passeres clamare non cessant, ut sibi a  Deo escam querant. A Deo sibi escam querunt, qui uerbis diuini eloquii quasi cibo satiari uolunt. Die ac nocte clamitant, quia pro suis benefactoribus toto nisu mentis Deum rogant. In nido tranquille mentis pennas contemplationis nutriunt, quibus ad predictam cedrum, quanto citius possint, aduolare contendant. Circa ligna Libani uolitant, quia uitam seu mores uiuorum sublimium scire desiderant. Ex his lignis Libani Salomon ferculum fecisse legitur , quia Ecclesia de uiris sublimibus et infatigabilibus edificatur. Sunt cedri quas non plantauit Dominus. Non plantauit in propria uoluntate, non dilatauit cupiditate. Omnis autem plantatio, quam non plantauit Pater meus celestis, eradicabitur . He  cedri Libani sunt diuites superbi. In his nidificant herodii et accipitres , id est raptores. Nidos componunt, quia in possessionibus diuitum raptores munitiones construunt. Pulli sunt complices raptorum seu ministri. He uolucres in cedris, ut rapiant, latent, quia raptores nocendi potentiam a principibus peruersis habent. Sed Dominus confringet cedros Libani , id est diuites mundi, quosdam per penitentiam, quosdam per uindictam. Per Penitentiam, quia sicut uitulum Libani comminuet. Comminuet sicut uitulum Libani , ad imitationem uite Christi, ut fiat uitulus sacrificiis aptus, ut carnem mortificet, et cum Christo crucem portet. Per uindictam confringet alios, quia eterno igni reseruabit concremandos. Predicta  cedrus succisa multum proficit. quia Christus morte propria mundum redemit. Nisi enim granum frumenti cadens in terram, mortuum fuerit, ipsum solum manet. Si autem mortuum fuerit, multum fructum affert . Cedrus ergo succiditur, dum Christus moritur. Mors siquidem Christi multis profuit. Descendens enim ad inferos captiuam abduxit captiuitatem; surgens a mortuis, et ascendens ad celos, spem resurgendi morientibus dedit. Quid enim prodesset misere uiuere, tribulationibus concuti, ad extremum mori, nisi sequeretur spes resurgendi? Et quid prodesset resurrexisse, nisi fides constans esset hominem immortalem, absque supplicio, sine fine manere? Similiter cum cedrus, quam plantauit Dominus, succiditur, multum proficit, quia ad eterne  beatitudinis edificium transfertur. Si autem cedrus, quam non plantauit Dominus, succisa fuerit, non minime utilitatis erit, quia que nullum fructum ferebat in Libano, id est in seculo, pondus edificii succisa sustinet in spirituali templo. Ita dico, si cedri superbiam succidas, per penitentiam. Si uero per uindictam succidas, gehenne incendiis illam concremandam in perpetuum seruas.



CAP. XXuII. Quis per passerem sit mystice intelligendus.

In Domino confido, quomodo dicitis anime mee, Transmigra in montem sicut passer?  Sub passeris nomine designatur instabilitas mentis in quolibet homine. Est enim passer auis inconstans et instabilis, et ideo designat mobilitatem mentis.  Porro per montem intelligimus elationis altitudinem. Quasi passer enim in montem transmigrat, qui de ualle humilitatis mentem in superbiam leuat. Potest et aliter dici, ut per passerem intelligamus quemlibet infidelem, mons uero supradictus sit eminentia sensus. Si quis in hunc montem impingit, nauem frangit. Quasi passer igitur in hunc montem transmigrat, qui humilitatem Incarnationis Christi deserens, Christum Deum et hominem esse negat. Hereticis itaque fidei repugnantibus Propheta respondens dicit se non discessurum a fide, quia in Domino confidit. Non enim in uirtute sua confidit, nec in multitudine diuitiarum suarum gloriatur.



CAP. XXuIII. De domo quam passer inuenit et de passeris mansuefacti moribus.

 Passer inuenit sibi domum . In domo Patris mei mansiones multe sunt . Passer qui de ramo in ramum uolare nouerat, nunc de siluis ad domum uolat. Sic multi, qui seculi diuersis actibus inherebant, nunc mentem in domum manufactam que in celis est, leuant. Passer, qui uestiebatur leuibus plumis, id est secularibus curis, nunc incedit pennatus uirtutibus et preceptis. Ascendit, et nidum ponit. Dat autem Deus unde fiat nidus. uerbum siquidem Patris induit se feno carnis. Et sic in altum nidus erigitur, quia supra angelicam creaturam humana natura collocatur. Nidificat in loraminibus petre, quia spem ponit in Christi passione. Petra enim erat Christus . Hec alta  cedrus Libani, conformata Hyssopo, illic passeres nidificabunt.



CAP. XXIX. De uigilia passeris, idest monachi nuper conuersi.

uigilaui, et factus sum sicut passer solitarius in tecto . Locum manendi in domo fidei passer inuenit, et qui prius instabilis fuerat, ne ab accipitre rapiatur, uigilare non cessat. Sic a quolibet fideli agitur, ne a diabolo raptus teneatur. uigilat sibi per custodiam, uigilat proximo per doctrinam. In tecto passer habitat, ut a terrenis longe fiat. In domo manet, in tecto residet, qui fidei firmitatem tenet, de culmine uirtutum subiectos docet. Ecce quomodo passer, qui prius ad montem perfidie transmigrare consueuerat, nunc pro ueritate fidei  uigilans, de excelso clamat. Qui ideo dicitur solitarius, quod a terrenis desideriis procul sit remotus.



CAP. XXX. Quomodo passer assimiletur anime uitando laqueos.

Anima nostra sicut passer erepta est de laqueo uenantium. Laqueus contritus est, et nos liberati sumus . Tenet anima similitudinem passeris, dum in his que agit utitur exemplo calliditatis. Dum enim anima sepius seipsam considerat, contingit quandoque ut ex usu assidue considerationis animus callidior fiat, ut in uia positum uitet laqueum. Sunt autem tres laquei uenantium. Primus laqueus est fallax suggestio demonum; secundus, subtilis deceptio hereticorum; tertius, dulcedo uite  carnalium. Hi laquei ponuntur in semita, in uia, in campo. Semita est arctior uita; uia est lata uita; campus, spatiosa. Per arctam et arduam religiosi, per latam et rectam coniugati, per spatiosam et deuiam uoluptuosi gradiuntur. Laqueus passerem captum retinet, dum diabolus mentem possidet, uel dum dulcedo uite presentis placet, seu dum hereticus blanditiis deceptum fouet. Sed laqueus rumpitur, et passer liberatur, si, abiectis carnalibus desideriis, anima ad Deum conuertatur; hoc autem non fit per nostram potentiam, sed per gratiam. Adiutorium enim nostrum in nomine Domini .



CAP. XXXI. De passerum duorum et quinque iuxta Euangelium pretio mystice explicando.

Iuxta seriem Euangelii duo passeres asse ueneunt;  et quinque dipondio . Passeres sunt homines uagi et inconstantes. Dipondium ex duobus assibus constat, utrumque tamen parui ponderis est. Asse igitur et dipondio passeres uenduntur, dum pro transitoriis et temporalibus eterno igne cruciandi peccatores diabolo subiiciuntur. Et tamen non erit in obliuione coram Domino unus ex illis; quia peccatoribus semper parata est misericordia redemptoris. uos autem, inquit, multis passeribus pluris estis . Hoc de discipulis dixit. Sunt iusti maioris pretii. Dum enim iusti se et sua pro Domino in presenti seculo tribuunt, in futura beatitudine pro transitoriis et commutabilibus eterna possidebunt. Sunt quidam, qui duos passeres coniuncte animam et corpus interpretantur. Quinque  uero passeres ad quinque sensus corporis referunt. Item: Nonne duo passeres asse ueneunt, et unus ex illis non cadet super terram absque Patre uestro?  Unde Hieronymus  : »Si parua, inquit, alia, et uilia absque Deo actore non decidunt, uos qui eterni estis, non debetis timere ne absque prouidentia uiuatis.« Nolite ergo timere eos qui occidunt corpus, animam autem non possunt occidere .



CAP. XXXII. De duobus passeribus ex lege immolandis pro mundatione a lepra.

Lex Moysi precepit quod si quis a lepra mundatus fuerit, offerat duos passeres uiuos, ex quibus unum immolet sacerdos in uase fictili super aquas uiuas, alterum uero intingat in sanguine passeris immolati,  et eum liberum in agrum auolare permittat . Duo passeres sunt corpus et anima. uas fictile fragilitas carnis moribunde, aque uiue flumina diuine Scripture, que nobis prestant potum spiritalem, et ablutionem. Duos passeres offerimus, cum corpus et animam Deo consecramus. Quod uero unus passer immolabatur, retorto ad pennulas capite, ita ut sanguis effunderetur, nec tamen caput a collo abrumperetur, designat quod ita caro nostra affligenda est per abstinentiam, ut non penitus exstinguatur a uita. Quod uero alter passer liber in granum auolare permittitur, moraliter designat quod anima nostra concupiscentiis carnalibus edomitis, pennis contemplationis ad celestia sit subleuanda.



CAP. XXXIII. De pelicani natura.

 Similis factus sum pelicano solitudinis . Pelicanus est Aegyptia auis, habitans in solitudine Nili fluminis. Hec auis rostro pullos suos fertur occidere, et per tres dies gemere super eos, post tres dies seipsam rostro percutit, et suo sanguine pullos aspergit, et sic quos prius occiderat, asperso sanguine uiuificando lauat. Mystice pelicanus significat Christum; Aegyptus mundum. Pelicanus habitat in solitudine, quia Christus solus de uirgine nasci dignatus est sine uirili copulatione. Est enim solitudo pelicani, quod immunis est a peccato uita Christi. Hec auis rostro pullos suos occidit, quia uerbo predicationis incredulos conuertit. Super pullos suos gemere non desinit, quia Christus, cum resuscitaret  Lazarum, misericorditer fleuit. Et sic post tres dies sanguine suos pullos lauando uiuificat, quia Christus proprio sanguine suo redimendo lauat. Mors enim pelicani, passio est Christi, moraliter autem per pelicanum intelligere possumus non quemlibet iustum, sed a carnali uoluptate longe remotum. Per Aegyptum uitam nostram ignorantie tenebris inuolutam. Aegyptus enim tenebre intepretatur. In Aegypto igitur solitudinem facimus, dum a curis et uoluptatibus seculi longe sumus. Sic et iustus in ciuitate solitudinem facit, dum se immunem, in quantum humana natura patitur, a peccato custodit. Rostro pelicanus pullos suos occidit, quia iustus cogitationes et opera que male gessit, ore proprio iudicat  et confundit, dicens: Dixi; confitebor aduersum me iniustitiam meam Domino, et tu remisisti impietatem peccati mei . Super eos triduo deflet, quia quidquid cogitatione, locutione, et opere male gesserint, lacrymis delere docet. Et sic pullos suos aspersos sanguine uiuificat, dum carnis et sanguinis opera minuit ac delet, et actus spiritales bene uiuendo seruat. Huius etiam uolucris natura talis dicitur esse, quod semper afficitur fame, et quidquid glutit, cito digerit, quia uenter eius nullum habet diuerticulum, in quo retineat cibum. Non igitur cibus ille corpus impinguat, sed tantum sustinet et confortat. Huic siquidem pelicano eremite uita fit similis, qui paruo pascitur, nec querit repletionem uentris, qui non uiuit ut comedat; sed  comedit ut uiuat.



CAP. XXXIu. De nycticorace, id est noctua.

Factus sum sicut nycticorax in domicilio . Nycticorax est auis, que amat tenebras noctis. In parietinis habitat, quia in ruinis maceriarum, que sunt sine tecto, domicilium seruat. Lucem refugit, In nocte uolitans cibos querit. Mystice nycticorax Christum significat, qui noctis tenebras amat, quia non uult mortem peccatoris, sed ut conuertatur et uiuat . Ita enim Deus dilexit mundum, ut pro redemptiene mundi morti traderet Filium suum . Quod autem peccatores tenebre uocentur, Apostolos testatur, dicens: Fuistis aliquando tenebre, nunc autem lux in Domino . Habitat nycticorax in ruinis parietum, quia  Christus nasci uoluit de populo Iudeorum. Non sum, inquit, missus nisi ad oues que perierunt domus Isrel . Sed Christus opprimitur a ruinis, quia occiditur a Iudeis. Lucem refugit, quia uanam gloriam detestatur et odit. Cum enim leprosum curaret, ut nobis exemplum humilitatis daret, dixit leproso: uide, nemini, dixeris . De hac luce dicitur: Auferetur ab impiis lux sua , id est, presentis uite gaudia. Ipse autem est lux inaccessibilis, que illuminat omnem hominem uenientem in hunc mundum . Lux igitur refugit lucem, id est ueritas refugit mundane glorie uanitatem. In nocte uolitans escas querit, quia peccatores in corpus Ecclesie predicando conuertit.  Moraliter autem nycticorax non quemlibet iustum innuit nobis, sed eum qui, inter homines degens, ab intuitu hominum se, in quantum potest, abscondit. Lucem refugit, quia humane laudis gloriam non attendit; de qua luce dicitur: Nonne lux impii exstinguetur, nec splendebit flamma ignis eius?  Lucem dicit presentis uite prosperitatem. Sed lux impii exstinguitur, quia future uite prosperitas cum ipsa terminatur. Nec splendebit flamma ignis eius. Ignem dicit temporalium desideriorum feruorem. Flamma est decor, uel potestas exterior, que de interno eius ardore procedit. Sed non splendebit, quia in die exitus omnis exterior decor, et potestas peribit. In nocte uigilat, dum peccatorum  tenebras attendens, eorum errores uitat. Habitat in ruinis parietum, dum mundi defectum considerat, et exspectat occasum. Escam in nocte querit, quia peccantium uitam recogitans, de exemplis iustorum mentem, et uitam pascit.



CAP. XXXu. De coruo.

Coruus in diuina pagina diuersis modis accipitur, ut per coruum aliquando predicator  aliquando peccator, aliquando diabolus intelligatur. Isidorus in libro Etymologiarum dicit quod coruus primum in cadaueribus oculum petit. Coruus autem est diabolus, qui in cadaueribus primo oculum petit, quia in hominibus carnalibus intellectum discretionis exstinguit, et sic per oculum cerebrum extrahit, quia exstincto  discretionis intellectu, sensum mentis euertit. Item per coruum quilibet peccator intelligitur, qui quasi peccatorum plumis nigrescentibus uestitur. Sunt autem quidam peccatores, qui de misericordia Dei desperant. Sunt et alii, qui ad hoc ut religiosorum precibus adiuuentur, orant, de quibus dicitur: Corui pauerunt Eliam . Per coruos igitur peccatores intelligi uolunt, qui de sua substantia religiosos pascunt. Illos enim Elias significat, quos locus et habitus religionis occultat. Sunt autem alii, qui desperant, terrenis inhiant, cum intus deberent esse, foras spectant, de quibus Scriptura dicit: Coruus ad arcam non rediit , quia forsitan aquis diluuii interceptus periit uel cadaueribus inuentis forsitan supersedit.  Similiter peccator, qui carnalibus desideriis pascitur, quasi coruus qui ad arcam non rediit, curis exterioribus detinetur. Sed in bona significatione coruus accipitur, ut per coruum quilibet doctus predicator intelligatur. Unde per beatum Iob, dicitur: Quis preparat coruo escam suam, quando pulli eius ad Deum clamant, uagientes eo quod non habeant cibos?  »Coruus, sicut ait B. Gregorius,  est doctus quisque predicator, qui magna uoce clamat, dum peccatorum suorum memoriam, quasi quamdam coloris nigredinem portat. Cui quidam nascuntur in fide discipuli, sed fortasse adhuc considerare infirmitatem propriam nesciunt, et fortasse a peccatis preteritis memoriam auertunt, et per hoc eam, quam assumi oportet contra huius mundi  gloriam, humilitatis nigredinem non ostendunt. Hi uelut ad capiendas escas os aperiunt, cum doceri de secretis sublimibus querunt. Sed eis doctor alimenta predicationum sublimium tanto minus tribuit, quanto illos peccata preterita minus digne deflere cognoscit. Exspectat quippe atque admonet, ut a nitore uite presentis prius per penitentie lamenta nigrescant, et tunc demum congrua predicationis subtilissime nutrimenta percipiant. Coruus in pullis ora hiantia respicit, sed ante in eis pennarum nigredine indui corpus querit. Sic discretus doctor interna mysteria eorum sensibus non ministrat, quos adhuc ab hoc  seculo nequaquam se abiecisse considerat. Et quo se a temporali gloria minus euacuant eo magis a spirituali refectione ieiunant. Si uero in confessione uite preterite, lamenti sui gemitus uelut nigrescentes plumas proferant, illico in contemplatione doctor ad escam de sublimibus deferendam quasi pullorum refectionem cogitans, ut coruus uolat eisque hiantibus in ore cibum reuocat, dum ex ea intelligentia, quam ipse cepit, esurientibus discipulis alimenta uite loquendo subministrat. Quos tanto ardentius de superioribus reficit quanto uerius a mundi nitore nigrescere penitentie lamentatione cognoscit. Pulli autem, dum nigro se pennarum colore uestiunt, de se etiam uolatum promittunt, quia quo magis discipuli abiecta de se sentiunt, et sese despicientes  affligunt, eo amplius spem prouentus sui in altiora pollicentur. Unde et curat doctor festinantius alere, quos iam per quedam indicia prouidet posse et aliis prodesse. Que doctrine discretio dum caute a predicatore custoditur, tunc ei diuinitus largior copia predicationis datur. Unde enim per caritatem compati afflictis discipulis nouit, dum per discretionem congruum doctrine tempus intelligit, ipse non solum pro se, sed etiam pro eis, quibus laboris sui studia impendit, maiora intelligentie munera percipit. Unde apte dicitur: Quis preparat coruo escam suam, quando pulli eius ad Deum clamant, uagientes eo quod non habeant cibum? Cum enim pulli ut satientur clamant, coruo esca preparatur, quia, dum uerbum Dei boni auditores esuriunt, pro reficiendis  eis maiora doctoribus intelligentie dona tribuuntur.«

Cuius pulli, id est predicatores ex eo editi, non in se presumunt, sed in uiribus Redemptoris sui. Unde bene dicitur: Quando pulli eius ad Deum clamant, nichil enim sua uirtute posse se sciunt. Et quamuis animarum lucra piis uocibus esuriant ab illo tamen qui cuncta intrinsecus operatur, hec fieri exoptant. uera enim fide comprehendunt, quod neque qui plantat est aliquid, neque qui rigat, sed qui incrementum dat Deus. Quod uero dictum est: uagientes eo quod non habeant cibos, in hac uagitione nichil aliud quam piarum mentium ad cibum salutarem per predicationem, aut sacramentorum  susceptionem uota signantur. Innatum est enim unicuique salutis sue, et sciendi, ac cognoscendi desiderium; quocirca dum id boni predicatores animaduertunt, omnes pullos suos, id est populos sibi subditos in Ecclesie sinum recipere ambiunt, magnoque ardore succensi, nunc ad hos, nunc ad illos colligendos desiderium emittunt. Quasi enim, quedam uagitio est ipsa cogitationis estuatio. Sunt qui legant uagantes, et ad coruos, id est predicatores referant, qui ad loca uaria mutatis nutibus transeunt, dum pro abundandis animabus in modos innumeros, ac in partes diuersas esurienti mente discurrunt.

 Potest hec auctoritas etiam aliter exponi, ut per coruum intelligantur quidem Ecclesie prelati peccatorum fuligine nigri, qui non tantum escam suam sibi parant, sed etiam preparant, ut pre ceteris delicatius uiuant. Quorum pulli sunt eorum discipuli, qui ad Deum clamant, et inde murmurant, quod eorum magistri in cibum delicatiora sumant, uagantes a claustris exeunt, et sic abundantiam uictualium sibi querunt. Sunt et alii corui, potestate maiores, dignitate sublimiores, qui quandocunque populos in Ecclesiis congregant, ieiunia predicant, ipsi tamen in diebus ieiuniorum carnes edunt, et sic simplices scandalizant et offendunt. Inde populi uagantes mente dubitant utrum prelati, qui ieiunia docent, ea populis prodesse credant, aut uagientes boni ingemunt, cibum boni  exempli esurientes, mali illorum exemplis corrupti, consimilem indulgentiam desiderantes. Et hec ad presens de coruo sufficiant, donec aliquis de eo potiora dicat.



CAP. XXXuI. De galli gallinacei natura moraliter.

Quis dedit gallo intelligentiam? de gallo queritur a quo ei intelligentia tribuatur. Sed hec questio cito soluitur, si beatus Gregorius loquens in Moralibus audiatur. »Intelligentiam enim   gallus accipit, ut prius nocturni temporis horas discernat, et tunc demum uocem excitationis emittat: quia uideliet sanctus quisque predicator prius in auditoribus suis qualitatem uite considerat et tunc demum ad erudiendum congruam uocem predicationis format. Quasi enim horas  noctis discernere est peccatorum merita diiudicare, quasi horas noctis discernere est actionum tenebras apta increpationis uoce corripere. Gallo itaque intelligentia desuper tribuitur, quia doctori ueritatis, discretionis uirtus ut nouerit, quibus, quid, quando, uel quomodo inferat, diuinitus ministratur. Non enim una eademque cunctis exhortatio conuenit, quia nec cunctos par morum qualitas astringit. Sepe enim aliis officiunt que aliis prosunt. Nam et plerumque herbe que hec animalia reficiunt, alia occidunt; et lenis sibilus equos mitigat, catulos instigat; et medicamentum, quod hunc morbum imminuit, alteri uires iungit; et panis, qui uitam fortium roborat, paruulorum necat. Pro qualitate igitur audientium formari debet sermo doctorum,  ut et sua singulis tribuat, et tamen a communis edificationis arte nunquam recedat. Quid enim sunt intente mentes auditorum, nisi quasi quedam in cithara tensiones chordarum? quas tangendo artifex, ut non dissimilem concentum faciant, dissimiliter pulsat. Idcirco enim chorde consonam modulationem reddunt, quia uno quidem plectro, sed non uno impulsu feriuntur. Unde et doctor prudentissimus quisque, ut in una cunctos uirtute caritatis edificet, ex una doctrina, non una eademque exhortatione tangere corda audientium debet.

»Habemus et aliud, quod de galli huius intelligentia  considerare debemus, quod uidelicet profundioribus horis noctis ualentiores ac productiores edere cantus solet. Cum uero matutinum iam tempus appropinquat, leuiores ac minutiores omni modo uoces format. In quibus galli huius intelligentia, quid nobis innuat considerata predicatorum discretio demonstrat, qui cum iniquis adhuc mentibus predicant, altis et magnis uocibus eterni iudicii terrores intimant, quia uidelicet quasi in profunde noctis tenebris clamant. Cum uero iam auditorum suorum cordibus ueritatis lucem adesse cognoscunt, clamoris sui magnitudinem, in lenitatem dulcedinis uertunt, et non tam illa que sunt de penis terribilia, quam ea que sunt de premiis blanda proferunt. Qui etiam minutis tunc uocibus cantant, quia appropinquante  mane diuine lucis, subtilissima queque de mysteriis celestibus predicant, ut sequaces sui eo subtiliora et argutiora de celestibus audiant, quo luci ueritatis iam certius appropinquant. Et quos dormientes longus galli clamor excitauerat, uigilantes succisior et modulatior secutus delectet, quatenus correcto cuilibet cognoscere de regno subtilia et dulcia libeat, qui prius de iudicio aduersa formidabat. Quod bene per Moysen exprimitur, cum ad producendum exercitum tube clangore concisius iubentur. Scriptum namque est: Fac tibi duas tubas argenteas ductiles . Et paulo post: Cum concisus clangor increpuerit, mouebuntur castra . Per duas enim tubas exercitus ducitur, quia per duo precepta caritatis  ad procinctum fidei populus uocatur. Que idcirco argentee fieri precipiuntur, ut predicatorum uerba lucis nitore pateant et auditorum mentes nulla sui obscuritate confundant. Idcirco autem ductiles, quia necesse est, ut ii, qui uenturam uitam predicant, presentium tribulationum contusionibus crescant. Bene autem dicitur: Cum concisus clangor increpuerit, mouebuntur castra, quia nimirum predicationis sermo quo subtilius, ac minutius agitur, eo auditorum corda contra tentationum certamina ardentius excitantur.«

Est adhuc aliud in gallo solerter intuendum, quia cum iam edere cantum parat, prius alas excutit, et semetipsum feriens, uigilantiorem reddit. Quod patenter cernimus, si sanctorum predicatorum uitam  uigilanter uidemus. Ipsi quippe cum per uerba predicationis monent, prius se in sanctis actionibus exercent, ne in semetipsis torpentes opere, alios excitent uoce, sed ante se per sublimia facta excutiunt, et tunc ad bene agendum alios sollicitos reddunt. Gallus enim alis se percutiens est doctor bone uite exemplum prebens. Prius cogitationum alis semetipsos feriunt, quia, dum quod in se inutiliter torpet, sollicita inuestigatione deprehendunt, distincta animaduersione corrigunt. Prius sua punire fletibus curant, et tunc que aliorum sunt punienda denuntiant. Prius ergo alis insonant, quam cantus  emittant, quia antequam uerba exhortationis proferant omne quod locuturi sunt, operibus clamant. Et profecto dum in semetipsis uigilant, tunc dormientes alios ad uigilias uocant. Sed unde hec tanta doctori intelligentia, ut et sibi perfecte uigilet, et dormientes ad uigilias sub quibusdam clamoris prouentibus uocet, ut et peccatorum tenebras prius caute discutiat, et discrete postmodum lucem predicationis ostendat, ut singulis iuxta modum et tempora congruat, et simul omnibus, qui illos sequantur ostendat? Unde ad tanta et tam subtilia efficax traditur, nisi intrinsecus ab eo a quo est conditus doceatur? Quia igitur laus tante intelligentie non predicatoris uirtus est, sed auctoris, recte per eumdem auctorem dicitur: Quis dedit gallo intelligentiam?  ac si diceret: Nullus alius nisi ego, qui doctorum mentes, quas ex nichilo condidi, ad intelligenda que occulta sunt mirabilius instruxi.

Potest etiam de gallo dici, quod sunt quidam Ecclesie prelati, quibus a Deo intelligentia datur; nec tamen iuxta intelligentiam a Deo sibi datam aliquid operantur. Non seipsos alis excitant, nec alios monent, ut ad bene operandum surgant. Seipsos amant, et sic otio et uoluptati uacant. Horas noctis sicut gallus non annuntiant, quia culpas delinquentium non accusant. Confessionis et penitentie districtionem non attendunt, sed in acquirendis rebus transitoriis intelligentiam a Deo sibi datam ponunt. Animarum lucra querere nolunt, ea tamen, que ad delectationem carnis pertineant, tota mente querunt.  Sunt et alii nimis simplices, et illitterati, qui quasi gallus sedent in pertica regiminis, id est in cathedra prelationis locum occupant, et tamen officium diuine legis ignorant. Sedent, et tacent, et seipsos pascunt, nec gregem sibi commissum ad pascua eterne uiriditatis ducunt. Et hic igitur, cui intelligentia datur, nec populo uerbum Dei predicat, et hic qui tacet, quia nescit quid dicat, uterque caueat, ne quasi gallus de pertica cadat. Filios suos Heli corripuit sepe, sed quia manum correctionis non adhibuit, fractis ceruicibus, de sella cecidit, antequam moreretur, mortem filiorum uidit, et arcam Domini ab allophylis captam cognouit .



CAP. XXXuII. De struthione, et eius pennis, quibus notantur hypocrite, et accipitris ac Herodii, quibus significantur electi.


Penna struthionis similis est penne herodii et accipitris . Quis herodium et accipitrem nesciat aues reliquas quanta uolatus sui uelocitate transcendant? Struthio uero penne eorum similitudinem habet, uolatus celeritatem non habet. A terra siquidem eleuari non ualet, et alas quasi ad uolatum specie tenus erigit, sed tamen nunquam se a terra uolando suspendit. Ita sunt nimirum omnes hypocrite, qui dum bonorum uitam simulant, imitationem sancte conuersationis [uisionis] habent, ueritatem sancte actionis non habent. Habent quippe uolandi pennas per speciem, sed in terra repunt per  actionem, quia alas per figuram sanctitatis extendunt, sed curarum secularium pondere pregrauati, nullatenus a terra subleuantur. Speciem namque Phariseorum reprobans Dominus, quasi struthionis pennam redarguit, que in opere aliud exterius, et in colore ahud ostendit dicens: ue uobis, Scribe et Pharisei hypocrite . Ac si diceret: Subleuare uos uidetur species penne, sed in infimis uos deprimit pondus uite; de hoc pondere per Prophetam dicitur: Filii hominum, usquequo graui corde?  Huius struthionis hypocrisim se conuersurum ad sui glorificationem Dominus pollicetur, per Prophetam dicens: Glorificabit me bestia agri, dracones, et struthiones . Quid enim draconum nomine, nisi in aperto malitiose mentes  exprimuntur, que per terram semper in infimis cogitationibus repunt? Quid uero per struthionis uocabulum, nisi ii qui se bonos simulant designatur? qui sanctitatis uitam quasi uolatus pennam per speciem retinent sed per opera non exercent. Unde struthio in deserto est simulatio in conuerso. Glorificari itaque se Dominus a dracone uel struthione asserit, quia et aperte malos, et ficte bonos plerumque ad sua obsequia ex intima cogitatione conuertit.

Habemus adhuc quid in consideratione struthionis huius, de accipitre et herodio attentius perpendamus. Accipitris quippe et Herodii parua sunt corpora, sed pennis densioribus fulta, et idcirco cum celeritate transuolant, quia eis parum inest quod  aggrauet, multum quod leuet. At contra struthio raris pennis induitur, et immani corpore grauatur, ut etsi uolare appetat, ipsa pennarum paucitas molem tanti corporis in ere non suspendat. Bene ergo in herodio et accipitre electorum persona significatur, qui quandiu in hac uita sunt, sine quantulocunque culpe contagio esse non possunt, sed cum eis parum quid inest quod deprimit, multa uirtus bone actionis suppetit, que illos in superna sustollit. Econtrario hypocrita, et si qua facit pauca que leuent, perpetrat multa que grauent. Neque enim nulla bona agit hypocrita, sed quibus ea ipsa deprimat multa peruersa committit. Pauce igitur penne struthionis corpus non subleuant, quia paruum bonum  hypocrite multitudo praue actionis grauat. Hec quoque ipsa struthionis penna ad pennas herodii et accipitris similitudinem coloris habet, uirtutis similitudinem non habet. Illorum namque concluse, et ideo firmiores sunt, et uolatu erem premere uirtute sue colligationis possunt. At econtrario struthionis penne dissolute, ideo uolatum sumere nequeunt, quod ab ipso, quem premere non potuerunt, ere transcenduntur. Quid igitur in his aspicimus, nisi quod electorum uirtutes solide euolant, ut uentos humani fauoris premant? Hypocritarum uero actio quamlibet recta uideatur, uolare tamen non sufficit, quia uidelicet fluxe uirtutis pennam humane laudis aura pertransit. Sed ecce cum unum eumdemque bonorum malorumque habitum cernimus,  tum ipsam in electis ac reprobis professionis speciem uidemus, et unde nostre intelligentie detur, ut electos a reprobis, ut a falsis ueros comprehendendo discernat, perspicimus. Quod tamen citius agnoscimus, si intemerata in memoriam preceptoris nostri uerba signamus, qui ait: Ex fructibus eorum cognoscetis eos. Neque enim pensanda sunt que ostendunt in imagine, sed que seruant in actione. Unde hic postquam speciem struthionis huius intulit, mox facta subiungit, dicens: Que derelinquit in terra oua sua . Quid enim per oua nisi tenera adhuc proles exprimitur? que diu fouenda est, ut ad uiuum uolatile perducatur. Oua quippe insensibilia in semetipsis sunt, sed tamen calefacta in uiua uolatilia conuertuntur. Ita nimirum certum est quod paruuli  auditores, ac filii frigidi insensibilesque remaneant, nisi doctoris sui sollicita exhortatione calefiant. Ne igitur derelicti in sua insensibilitate torpescant, assidua doctorum uoce fouendi sunt, quousque ualeant et per intelligentiam uiuere, et per contemplationem uolare. Quia uero hypocrite, quamuis peruersa semper operentur, loqui tamen recta non desinunt, bene autem loquendo, in fide uel conuersatione filios pariunt, sed eos bene uiuendo nutrire non possunt, recte de struthione hic dicitur: Que derelinquit in terra oua sua. Curam namque filiorum hypocrita negligit, quia ex amore intimo rebus se exterioribus subdit, in quibus quanto magis extollitur, tanto minus de prolis sue defectu cruciatur. Oua ergo in terra dereliquisse est natos per conuersionem  filios nequaquam a terrenis actibus interposito exhortationis nido suspendere. Oua in terra dereliquisse est nullum celestis uite filiis exemplum prebere. Quia enim hypocrite per caritatis uiscera non calent, de torpore prolis edite, id est de ouorum suorum frigore non dolent, et quanto se libentius terrenis actibus inserunt, tanto negligentius eos quos generant, agere terrena permittunt. Sed quia derelictos hypocritarum filios superna cura non deserit  recte subiungitur: Tu forsitan in puluere calefacies ea . Ac si dicat: Ut ego, qui illa in puluere calefacio, quia paruulorum animas predicatorum  suorum sollicitudine destitutas, et in medio peccantium positas Dominus amoris sui igne succendit. Hinc est enim quod plerosque cernimus et in medio populorum uiuere, et tamen uitam torpentis populi non tenere. Hinc est etiam quod plerosque cernimus et malorum turbas non fugere, et tamen superno ardore flagrare. Hinc quoque est quod plerosque cernimus  in frigore calere. Unde enim nonnulli inter terrenorum hominum torpores positi superne spei desideriis inardescunt? Unde etiam inter frigida corda succensi sunt, nisi quia omnipotens Deus derelicta oua scit etiam puluere calefacere, et frigoris pristini insensibilitate discussa, per sensum spiritus uitalis animare, ut nequaquam iacentia in infimis torpeant, sed in uiua uolatilia  uersa, sese ad celestia contemplando, id est uolando, suspendant.

Notandum uero est quod in his uerbis non solum hypocritarum actio peruersa reprobatur, sed bonorum etiam magistrorum, si qua fortasse subrepserit, elatio premitur. Nam cum de se Dominus dicit quod derelicta oua in puluere, ipse calefacit, ipse profecto aperte indicat, quod ipse operatur intrinsecus per uerba doctoris, qui et sine uerbis ullius hominis calefacit quod uoluerit in frigore pulueris. Ac si aperte doctoribus dicat: Ut sciatis quia ego sum, qui per uos loquentes operor, ecce cum uoluero, cordibus hominum etiam sine uobis loquor. Humiliata igitur cogitatione doctorum, ad exprimendum hypocritam sermo conuertitur, et qua fatuitate torpeat,  adhuc sub struthionis facto plenius indicatur. Nam sequitur: Obliuiscitur quod pes conculcet ea, aut bestia agri conterat . Quid in pede, nisi transitus operationis accipitur? Quid in agro, nisi mundus iste signatur, de quo in Euangelio Dominus dicit: Ager autem est mundus?  Quid in bestia, nisi quod antiquus hostis exprimitur, qui huius mundi rapinis insidians, humana quotidie morte satiatur. De qua per prophetam pollicente Domino dicitur: Et mala bestia non transibit per eam . Struthio itaque oua sua deserens obliuiscitur quod pes conculcet ea quia uidelicet hypocrite eos, quos in conuersione generant filios derelinquunt, et omnino non curant, ne aut exhortationis sollicitudine, aut discipline custodia destitutos, prauorum operum exempla  peruertant. Si enim oua que gignunt diligerent, nimium metuerent ne quis ea per opera peruersa demonstrando calcaret. Obliuiscitur etiam quod bestia agri conterat, quia nimirum si diabolus in hoc mundo seuiens editos in bona conuersione filios rapiat, hypocrita omnino non curat. Habent ergo ueraces magistri super discipulos suos timoris uiscera ex uirtute caritatis; hypocrite autem tanto minus commissis sibi metuunt, quanto nec sibimetipsis quod timere debeant, deprehendunt. Et quia obduratis cordibus uiuunt, ipsos etiam quos generant filios nulla pietate debiti amoris cognoscunt. Unde adhuc sub struthionis specie subditur: Induratur ad filios quasi non sint sui. Quem enim caritas gratia  non infundit, proximum suum, etiam si ipse hunc Deo genuit, ut extraneum respicit ut profecto sunt omnes hypocrite quorum uidelicet mentes dum semper exteriora appetunt, intus insensibiles fiunt, et in cunctis, que agunt, dum sua semper expetunt, erga affectum proximi nulla caritatis compassione mollescunt. Et quia caritatis uiscera nesciunt, eorum mens quantum per mundi concupiscentiam in exteriora resoluitur, tantum per inaffectionem suam interius obduratur, et torpore insensibili frigescit intrinsecus, quia amore damnabili mollescit foris, seque ipsam considerare non ualet, quia cogitare se minime studet. Cogitare uero se mens non potest, que tota apud semetipsam non est. Tota uero esse apud semetipsam non sufficit, quia per  quot concupiscentias rapitur, per tot a semetipsa species dissipatur, et sparsa in infimis iacet, que collecta si uellet, ad summa consurgeret. Unde iustorum mens, quia per custodiam discipline a cunctorum uisibilium fluxu appetitus constringitur, collecta apud semetipsam intrinsecus integratur, qualisque Deo uel proximo esse debeat, plene conspicit, que nichil suum exterius derelinquit. Et quantum ab exterioribus astricta compescitur, tantum aucta in intimis inflammatur. Et quo magis ardet, eo ad deprehendenda uitia amplius lucet. Hinc est enim quod sancti uiri dum se intra semetipsos colligunt, mira ac penetrabili acie occulta etiam aliena delicta deprehendunt.

Sequitur: Cum tempus fuerit, in altum alas erigit  . Quid enim per alas huius struthionis accipimus, nisi pressas hoc tempore quasi complicatas hypocrite cogitationes? Quas cum tempus fuerit, in altum eleuat, quia opportunitate comperta eas superbiendo manifestat. Alas in altum erigere est per effrenatam superbiam cogitationes aperire. Nunc autem quia sanctum se simulat, et quasi in semetipso stringit que cogitat, quasi alas in corpore per humilitatem plicat. Eat ergo hypocrita, et nunc sui laudes appetat, postmodum uitam proximorum premat, et quandoque se in irrisione sui Conditoris exerceat, ut quo elatiora semper excogitat. eo se suppliciis atrocioribus immergat. Unde et subditur: Obliuiscitur quod pes conculcet ea, et bestia agri conterat . Tunc oua pes calcat, et bestia agri  conterit, cum in terra deseruntur, quia uidelicet humana corda, dum semper terrena cogitant, semper que ima sunt agere appetunt, ad conterendum se bestie agri, id est diabolo sternunt, ut cum diu infima cogitatione abiecta sunt, quandoque etiam maiorum criminum perpetratione frangantur. Sequitur: Induratur ad filios, quasi non sint sui . Quasi non suos respicit, quos aliter uiuere quam docuit ipsa deprehendit, et durescente seuitia terrores admouet, seque in eorum cruciatibus exercet, atque inuidie facibus inflammata, in quibus non laborauit ut possent uiuere, laborat ut debeant interire. Hypocrite ergo, qui per struthionem intelliguntur, consuetudinis talis esse perhibentur, ut de nullo alio curam habeant, sed de his que agunt, in  se glorientur, et sibi solis bonum quod agunt, pre ceteris ascribunt,



CAP. XXXuIII. De uulture, et eius natura Christo applicata.

Semitam ignorauit auis, nec intuitus est oculos [uulg. oculus] uulturis . Quis hoc loco auis nomine signatur, nisi ille qui corpus carneum, quod assumpsit, ascendendo ad ethera librauit? Qui apte quoque uulturis appellatione exprimitur. uultur quippe dum uolat, si iacens cadauer conspicit, ad escam cadaueris deuolat, et plerumque sic in morte capitur, dum ad mortuum animal de summis labitur. Recte ergo mediator Dei et hominum, Redemptor noster, uulturis appellatione signatur, qui manens in  altitudine diuinitatis sue, quasi quodam uolatu sublimi cadauer mortalitatis nostre conspexit in infimis, et sese de celestibus ad ima demisit. Fieri quippe propter nos homo dignatus est, et dum mortuum animal petiit, mortem apud nos, qui apud se erat immortalis, inuenit. Sed huius uulturis oculus fuit ipsa intentio nostre resurrectionis, quia ipse ad triduum mortuus, ab eterna nos morte liberauit. Ille enim perfidus Iudee populus, quia mortalem uidit, sed quomodo morte sua mortem nostram destrueret, minime attendit, conspexit quidem uulturem, sed oculum uulturis non aspexit. Qui dum humilitatis eius uias, quibus nos ad alta subleuaret, considerare noluit, semitam auis ignorauit. Neque enim pensaro studuit, quod eius non humilitas leuaret ad celestia,  et mortis eius intentio reformaret ad uitam. Semitam igitur ignorauit auis, nec intuitus est oculis uulturis, quia, etsi uidit eum quem morte tenuit, uidere noluit quanta uite nostre gloria de morte eius sequeretur. Unde ad crudelitatem quoque persecutionis exarsit, uerba uite recipere renuit, predicatores regni celorum prohibendo, seuiendo, feriendo repulit. Qui predicatores, scilicet apostoli repulsi, Iudeam ad quam missi fuerant deserentes, in gentilitatis collectionem dispersi sunt; sed et natura uulturis talis esse dicitur, ut per uulturem quisque peccator intelligi uideatur. uultur siquidem exercitum sequitur, ut mortuorum cadaueribus satietur, quia peccator prauos homines, qui sunt in exercitu diaboli, sequitur, ut prauos eorum mores  imitetur. Mortuorum cadaueribus uescitur, quia carnalibus desideriis, que mortem generant delectatur. uultur etiam pedibus libenter graditur. Unde et a quibusdam gradipes appellatur, quia terrena peccator amat et terrenis inhiat. Quandoque etiam uultur in altum uolat, quia peccator ad celestia mentem quandoque leuat, sed qua intentione hoc faciat, alter ignorat. Quis enim intuetur oculos uulturis, id est intentionem cogitationis? Hoc enim Omnipotens sibi reliquit, qui cogitationes hominum solus nouit. Nota etiam quod uultur, ut ait Isidorus, a uolatu tardo nominetur. Tarde enim cum uolare ceperit, a terra recedit quia peccator aut uix aut nunquam terrena desideria derelinquit.



CAP.XXXIX. De gruibus ordine litterato unam preuolantem sequentibus, etc.


Grues dum pergunt, unam sequuntur ordine litterato. Excelsa autem petunt, quo facilius uideant, quas petant terras. Castigat autem reliquas acri uoce ea que cogit agmen. At ubi raucescit, succedit alia. Nocte autem excubias diuidunt, et ordinem uigiliarum per uices faciunt, tenentes lapillos suspensis a terra pedis alterius digitis, quibus somnos arceant. Quid cauendum erit clamor indicat. Aetatem in illis color prodit. Nam in senectute nigrescunt. Grues cum de loco ad locum transuolant, ordinem procedendi uolando seruant. Illos autem significant, qui ad hoc student, ut ordinate uiuant. Grues enim ordine litterato uolantes designant ordinate uiuentes.  Cum autem ordinate uolando procedunt, ex se litteras in uolatu fingunt. Illos autem designant, qui in se precepta Scripture bene uiuendo formant. Una carum reliquas antecedit, que clamare non desinit, quia prelatus, qui primum locum regiminis obtinet, suos sequaces moribus et uita preire debet, ita tamen ut semper clamet, et uiam bone operationis sequacibus suis predicando demonstret. Que autem alias antecedit, si rauca facta fuerit, tunc alia succedit, quia prelatus si uerbum Dei subiectis non predicet, uel predicare nesciat, cum raucus fuit, necesse est ut alius succedat. Si autem nox accesserit, illa, que precedit, cum aliis ad terram descendens, locum quietis petit; tunc simul omnes ad custodiam sui uigilias ordinant, ut relique securius  somni quietem sumant. Possumus autem per uigiles intelligere quoslibet discretos fratres, qui communiter fratribus temporalia prouident, et de singulis specialiter curam habent. Ad obsequia fratrum pro posse suo uigilant, ut ab eis incursus demonum, et accessus secularium repellant prudenter. Grues uaro, que ad hoc eliguntur, ut pro aliis uigilent, in pede a terra suspenso lapillum tenent, timentes ne si qua earum dormiat, lapsus a pede lapillus cadat. Si autem cadat, euigilans clamat. Lapis, est Christus; pes, mentis affectus. Sicut enim aliquis pedibus incedit, sic mens suis affectibus quasi pedibus adoptata tendit. Si quis igitur ad custodiam sui uel fratrum uigilat, lapillum in pede, id est Christum in mente portet. Illud autem summopere caueat,  ne si in peccato dormierit, lapillus e pede decidat, id est Christus a mente recedat. Si autem ceciderit, per confessionem clamet, ut dormientes excitet, id est fratres tam pro se quam pro eorum excessibus ad uigilantiam circumspectionis inuitet. Aetatem in illis color prodit. Nam in senectute nigrescunt. Hic enim color in senectute seni competit, cum pro peccatis plangendo gemit. Cum enim que male gessit, senex commemorat, in senectute colorem mutat. Mutat enim amorem pristine delectationis in dolorem contritionis. Ecce qualiter per naturam uolucrum doceri potest uia religiosorum.



CAP. XL. De natura milui ad uitiosos applicata.

Miluus, mollis est uiribus et uolatu, quasi mollis auis, unde etiam nuncupatur; rapacissimus tamen  est, et semper domesticis auibus insidiatur. Sicut enim in libro Etymologiarum Isidori legitur, miluus a molli uolatu nominatur. Est igitur miluus mollis uiribus, illosque significat quos mollities uoluptatis tentat. Cadaueribus miluus uescitur, quia carnalibus desideriis uoluptuosi delectantur. Miluus enim carnes rapiens est, desidiosus, uoluptuosa querens. Circa coquinas et macella miluus assidue uolitat, ut si quid crude carnis ab eis proiiciatur foras, uelociter rapiat. Per hoc autem miluus eos nobis innuit, quos cura uentris sollicitos reddit. Qui igitur huiusmodi sunt, uoluptuosa querunt, macella frequentant, et coquinis inhiant. Miluus timidus est in magnis, audax in minimis; siluestres uolucres rapere  non audet, domesticis autem insidiari solet, insidiatur pullis ut eos rapiat, et quos incautos reperit uelocius necat. Sic molles et uoluptuosi teneros pullos rapiunt, quia simpliciores et prouidos suis moribus aptant, et ad peruersos usus protrahunt. Super eos lente uolando incautos decipiunt, dum eos blandis sermonibus adulando seducunt. Ecce quomodo uolucres, que ratione carent, peritos homines, et ratione utentes, per exempla peruerse operationis sibi cauere docent.



CAP. XLI. De hirundinis natura, moraliter anime penitenti addicta.

Turtur et hirundo et ciconia cognouerunt tempus aduentus sui; Isrel autem non cognouit iudicium Domini . De turture superius diximus. Restat autem ut nunc de hirundine, et postea de  ciconia disseramus. Unde Isidorus: »Hirundo, inquit, dicta est quod cibos non sumat residens, sed in ere herendo capiat escas, et edat; garrula est auis, et per tortuosos orbes et flexuosos circuitus peruolans, et in nidis construendis, educandisque fetibus solertissima, habens etiam quiddam prescium, quod delapsura sint deserat, nec appetat culmina; ab aliis quoque auibus non impetitur, nec unquam preda est, maria transuolat, ibique hieme commoratur.« Custodit autem tempora aduentus sui, nouit etiam quando ueniat, et quando reuertatur. Nouit pia auis annuntiare aduentus sui testimonio ueris initium. Per hir udinem, sicut auctoritas testatur, aliquando superbia mentis, aliquando contritio contribulati  cordis intelligitur. Quod per hirandinem superbia designetur per Tobiam dicitur: Cum iactasset se, inquit, Tobias iuxta parietem, et obdormisset, contigit ut ex nido hirundinum dormienti illi calida stercora inciderent super oculos eius, fieretque cecus . Unde Beda super Tobiam: »Hirundo propter leuem uolatum superbiam cordis leuitatemque figurat. Cuius immunditia confestim excecat, nec enim uidere permittit qualis fuerit.« Quod autem per hirundinem contritio cordis intelligi debeat propheta demonstrat dicens: Sicut pullus hirundinis sic clamabo . Intelligimus igitur per hirundinem quemlibet discretum doctorem, per hirundinis pullum clamantem discipulum, per clamorem mentis contritionem. Clamat pullus hirundinis, dum querit a  magistro uerbum predicationis. Clamat pullus hirundinis, dum per confessionem magistro manifestat affectum contriti cordis. Si nosti clamorem hirundinis, nisi fallor, questum designat anime penitentis. Clamor enim hirundinis est dolor penitentis. Hirundo cibos residens non sumit, sed in ere herens escas edit, quia qui terrena non diligit, remotus a terrenis celestia querit. Garrula auis dicitur, quia querulosis orationibus sepius delectatur. Ideo flexuosos circuitus peruolat, ut ad diuersa obedientie precepta mentem subiectus flectat. In nidis construendis, educandisque fetibus solertissima, nidum in alto construit, quia in fide passionis Christi spem fixam ponit, solers  est in educandis fetibus, id est in docendis subiectis fratribus. Habet etiam quiddam prescium, quod deserat lapsura, nec appetat culmina. Quiddam etiam prescium habent quos uere penitet, quia casum presentis seculi fugiunt, et permansura sine fine querunt. Hirundo ab aliis auibus non impetitur, nec unquam preda est; rapaces enim aues nunquam hirundinem rapiunt, quia contriti corde nunquam demonibus preda fiunt. Hirundo maria transuolat, quia, quem uere penitet, amaritudines et tumultus huius mundi exire desiderat. Ibique hieme commoratur. Cum enim hiems ingruit et frigus accedit, tunc iustus ad calorem caritatis transit, ibique patienter exspectat, donec frigus tentationis a mente recedat. Nouit pia auis annuntiare aduentus sui  testimonio ueris initium. Reuertitur hirundo post frigus hiemis, ut annuntiet initium ueris. Similiter iustus post frigus nimie tentationis reuertitur ad temperantiam moderate mentis, ut qui frigus tentationis euaserat, ad estatem, id est dilectionis calorem moderate per ascensus boni operis accedat. Hec est igitur natura hirundinis, id est anime penitentis, que semper querit ueris initium, quia in omnibus tenet discretionis et temperantie modum. Ecce qualiter simplex auis eos instruit, quos ab initio diuina prouidentia discretos facit.



CAP. XLII. De ciconie natura.

Ciconie uocate sunt a sono quo crepitant ciconie, quem sonum oris potius esse constat quam uocis, quia cum quatiente rostro faciunt. He ueris  nuntie, societatis comites, serpentium hostes, maria transuolant, in Asiam collecto agmine pergunt. Cornices duces eas precedunt, et ipse quasi exercitus prosequuntur. Eximia illis circa filios pietas. Nam usque adeo nidos impense fouent, ut assiduo incubitu plumas exuant. Quantum autem tempus impenderint in fetibus educandis, tantum et ipse inuicem a pullis suis aluntur. Ciconie sonum oris pro uoce quatiente rostro faciunt. Illos autem pretendunt qui cum fletu et stridore dentium quod male gesserunt ore promunt. He sunt nuntie ueris, quia ceteris demonstrant temperantiam conuerse mentis. Societatis sunt comites, quia libenter habitant inter fratres. Dicitur etiam de ciconia quod  sit serpentibus inimica. Serpentes sunt peruerse cogitationes, siue peruersi fratres, quos ciconia rostro percutit, dum iustus prauas cogitationes restringit, uel peruersos fratres pungenti inuectione reprehendit. Maria transuolantes, in Asiam collecto agmine pergunt. Asia interpretatur eleuata. Maria igitur transuolant, et in Asiam pergunt qui spretis mundi tumultibus ad altiora tendunt. Eximia illis circa filios pietas, ut assiduo incubitu super eos plumas exuant. Assiduo incubitu super pullos ciconie plumas exuunt, quia dum prelati subiectos nutriunt, superfluitatis et leuitatis a se plumas euellunt. Quantum autem tempus impenderint in fetibus educandis, tantum et ipse inuicem a pullis aluntur. Quandiu pulli earum indigent, tandiu ciconie  eos nutrire debent, quia, quandiu erudiri indigent discipuli, tandiu uerbo doctrine debent eos alere prelati. Similiter subiecti prelatos suis laboribus fouere debent, ut eis ministrent necessaria quibus indigent. Turtur igitur, et ciconia, et hirundo illos reprehendunt qui Christum in carnem aduenisse non credunt, et iudicium Domini futurum non pertimescunt.



CAP. XLIII. De merule natura moraliter.

Isidorus de merula: »Merula, inquit, antiquitus modula uocabatur, eo quod moduletur.« Alii merulam uocatam aiunt, quia sola uolat, quasi mera uolans. Hec cum in aliis locis nigra sit, in Achaia tamen candida est. Merula est auis parua et nigra. Illos autem innuit, quos peccati nigredo tingit. Merula  dulcedine proprie uocis mentem mouet in affectum delectationis. Illos autem figurate demonstrat, quos uoluptas carnis per suggestionem tentat. De ea siquidem beatus Gregorius, in libro Dialogorum scribit: »Qualiter beato Benedicto uolitans occurrerit, qualiter uir tantus post discessum uolucris tentatus fuerit ardore libidinis.« Ait enim. »Quadam uero die dum solus esset beatus Benedictus, tentatio adfuit. Num nigra paruaque auis, que uulgo merula uocatur, circa eius faciem uolitare cepit, eiusque uultui importune insistere, ita ut capi manu posset, si hanc uir sanctus tenere uoluisset; sed signo crucis edito recessit auis, tanta autem carnis tentatio aui eadem recedente secuta est, quantam uir sanctus antea nunquam fuerat expertus.« Quamdam namque aliquando  feminam uiderat, quam malignus spiritus ante eius mentis oculos adduxit, tantoque igne serui Dei animum in specie illius accendit, ut se in eius pectore amoris flamma uix caperet, ut etiam pene deserere eremum uoluptate uictus deliberaret; cum subito superna gratia respectus, ad semetipsum reuersus est, atque urticarum et ueprium iuxta densa succrescere fruticeta conspiciens, exutus indumento quo uestitus erat, nudum se in illos spinarum aculeos illaque urticarum incendia proiecit, ibique diu uolutatus, toto ex eis corpore uulneratus exiit, et per cutis uulnera eduxit a corpore uulnus mentis, quia uoluptatem traxit in dolorem.« Merula igitur uolitans est suggestio uoluptate tentans. Qui  igitur abiicere cupiunt uoluptatem merule, oportet ut ad beati Benedicti transeant correctionem discipline, et sic delectationem mentis extrahant per afflictionem carnis. In regionibus Achaie sunt, sicut Isidorus testatur, candide merule. Candida merula est uoluntas munda. Achaia uero soror laborans interpretatur. Due sunt sorores Rachel et Lia, actiua scilicet et contemplatiua uita. Lia laboriosa interpretatur. Actiua uita docet eleemosynas impendere, rudes et simplices docere, munditiam castitatis habere, propriis manibus laborare: hic est labor actiue uite, hec est soror laborans, hec est Achaia, scilicet actiua uita. In Achaia igitur quasi candide merule sunt, qui in actiua uita pure uiuunt.



CAP. XLIu. De bubonis natura moraliter.


Isidorus de Bubone: »Bubo a sono uocis compositum nomen habet. Auis feralis, onusta quidem plumis, sed graui semper detenta pigritia, in sepulcris die noctuque uersatur, et semper commorans in cauernis.« Unde Rabanus: »Bubo, inquit, tenebris peccatorum deditos et lumen iustitie fugientes significat.« Ideoque inter immunda animalia in Leuitico deputatur  Unde per bubonem intelligere possumus quemlibet peccatorem. Bubo a sono uocis dicitur, quia ex abundantia cordis os loquitur. Nam quod cogitat mente, profert uoce  Auis feda esse dicitur, quia stercore eius locus in quo habitat commaculatur, quia peccator illos, cum quibus habitat, exemplo peruersi  operis dehonestat. Auis est onusta plumis, id est, superfluitate carnis, et leuitate mentis. Sed graui quadam detenta pigritia. Detinetur inertia, et pigritia graui, quia peccatores ad bene operandum sunt inertes et pigri. Diu noctuque moratur in sepulcris, nam delectatur in peccato, quod est fetor humane carnis. Habitat etiam in cauernis, nec per confessionem exit foras, sed lucem ueritatis odit. Ab aliis auibus uisus, magnis earum clamoribus proditur, magnis etiam incursionibus uexatur. Si enim peccator ad lucem cognitionis, ubi peccata sua cognoscantur, ueniat, magnam bene agentibus derisionem prestat, et cum in peccato deprehensus fuerit, ab aliis uerba reprehensionis audit, plumas enim eius euellunt, et rostro lacerant, quia et carnales  actus peccatoris bene agentes reprehendunt, et superfluitatem leuitatis eius damnant. Infelix ergo bubo dicitur, quia infelix est qui ea que prediximus operatur.



CAP. XLu. De graculi natura moraliter.

Rabanus de Graculo: »Graculus a garrulitate nuncupatus, non ut quidam uolunt, graculi dicti quod gregatim uolent, cum sit manifestum ex uoce eos nuncupari. Est enim loquacissimum genus, et uocibus importunum, quod uel philosophorum loquacitatem, uel hereticorum uerbositatem noxiam significare potest.« Potest adhuc et aliud dici de natura graculi. Graculus enim garrulos designat, et gulosos. Qui enim gulositati student, post cibum  inanes rumores libenter referunt, et uel detrahunt, uel aures detractioni prebent. Graculus in siluis degit, de una arbore in aliam garriendo transuolat, quia homo garrulus de iis cum quibus habitat, etiam turpia que de eis nouerit, aliis narrare non cessat. Graculus cum aliquem transire conspicit, garrit, et cum occultos reperit, similiter agit, quia garrulus homo non tantum detrahit secularibus, sed etiam eis quos religionis occultat locus. Graculus aliquando captus cauea includitur, ut articulata uerba loqui doceatur. Similiter cum aliquis secularis ad conuersionem uenerit, uerba religionis addiscit ut lingua uolucris uerba loquatur hominis, ut qui inordinate loqui consueuerat, ordinate loqui deinceps assuescat. Quandoque tamen euenit, ut graculus,  qui clausus tenebatur, euadat, et qui prius garrulus fuerat, post egressionem magis clamet. Eodem modo garrulus homo cum uitam religionis accipit, uix linguam suam deserit, sed si forte relicto habitu foras exierit, bonum religionis in partem malam detrahendo quasi garriendo uertit. Moneat igitur natura uolucris, quis recipi debeat ad consortium religionis. Prouidus igitur doctor cum aliquem recipere debet, saltem eum prius per aliquantulam cohabitationem probet. A quodam uiro prudente et religioso didici quod sunt quedam diuersitates hominum, que uix ordinate ia religione possunt detineri. Si autem queras qui sint, ut euitari possint, hi sunt pictores, medici, ioculatores, et quidam alii, qui per diuersas regiones discurrere  sunt assueti. Huiusmodi homines uix possunt esse stabiles. Ars pictoris ualde est detectabilis. Cum enim pictor Ecclesiam, capitulum, refectorium, uel aliquas officinas pinxerit, ad aliud monasterium si ei concessum fuerit, rogatus ab aliquo, causa pingendi transit. Opera Christi pingit in pariete, sed utinam ea teneret in mente, ut ea sciret pingere coloribus, id est exemplo, et moribus. Ars uero medicine multis indiget, et uix unquam propria rerum possessione caret. Qui enim eam exercet, necesse est ut aromatibus et pharmacorum speciebus abundet. Cum aliquis Ecclesie uicinus infirmitate premitur, medicus, ut ad infirmum ueniat, rogatur. Si autem abbas eum ire non permiserit, iram et indignationem tam egri quam medici incurrit. Medicus  quandoque uidet quod decenter eum uidere non licet. Tangit quod religioso tangere non conuenit. De incertis per experimenta loquitur, sed experimentum est fallax, ideo sepe fallitur. Sed hoc religioso non expedit, ut alia quam uera loquatur. Promittit Ecclesie sue lucrum si eat ad infirmum, sed tacet scandalum, et anime sue damnum. Nosti forsitan, frater, de monacho medico, Iusto nomine sed utinam iusto operatione, qui in medicamine tres aureos absconderat, quid de eo beatus Gregorius dicat, qui licet ei in infirmitate sua seruierit, in correctione tamen ei non pepercit: »Fratres ante mortem cum eo loqui prohibuit, post mortem uero eum in sterquilinio sepeliri iussit. Sic autem est  absolutus post mortem: Pecunia tua tecum sit in perditionem .« Sed et ioculatores, ante conuersionem leues, cum ad conuersionem ueniunt, sepius usi leuitate, leuiter recedunt. Illi uero qui per diuersas regiones discurrere sunt consueti, si tedio claustri fuerint aggrauati, citius a claustris exeunt, quia terrarum diuersitates norunt.



CAP. XLuI. De anseris natura moraliter.

Anser uigilias noctis assiduitate clangoris testatur. Nullum autem animal ita odorem hominis sentit, ut anser. Unde et clangore eius Gallorum ascensus in Capitolium deprehensus est. Unde Rabanus: »Hec auis prouidos homines, et erga sui custodiam bene uigilantes significare potest.« Anserum due sunt species, domestici scilicet et campestres. Campestres in  altum et ordinate uolant, illosque designant qui remoti a terrenis, ordinem bene uiuendi seruant. Domestici uero in uicis simul habitant, frequenter exclamant, seipsos rostro lacerant, illosque significant qui etsi conuentus ament, loquacitati tamen et detractioni uacant. Campestres anseres omnes sunt coloris cinericii, nec aliquem eorum uarium seu niueum uidi. In domesticis uero non solum habetur color cinericius, sed etiam uarius uel albus. In campestribus habetur color cinericius, id est in iis qui a seculo sunt remoti, penitentie uilis habitus. Ii uero qui in uicis uel in urbibus habitant pulchrioris coloris uestem portant. Anser pre ceteris animalibus superuenientis hominis odorem sentit, quia discretus homo per bonam, uel per malam famam alios, licet longe remotos, cognoscit. Cum  igitur anser superuenientis hominis odorem sentit, nocte clamare non desinit, quia cum negligentias ignorantie circumspectus frater in aliis uidet, clamare debet. In Capitolio quondam Romanis profuit clamor anseris, et in capitulo quotidie prodest, cum negligentias uiderit, clamor prudentis fratris. Clamor anseris a Capitolio repulit hostem Gallum. A capitulo uero clamor prouidi fratris hostem repellit antiquum. Clamor anseris urbem Romam ab impetu hostium seruauit immunem; clamor prudentis fratris, ne turbetura peruersis, custodit uitam communiter uiuentium. Diuina autem prouidentia naturas uolucrum nobis, ut opinor, non proponeret, nisi eas in aliquo nobis prodesse uellet.



CAP. XLuII. De natura ardee.


Ardea uocata quasi ardua propter altos uolatus. Formidat enim imbres et supra nubes euolat, ut procellas imbrium sentire non possit. Cum autem euolauerit, significat tempestatem. Hanc multi tantalum uocant: unde Rabanus: »Hec auis potest significare animas electorum, que formidantes perturbationem huius seculi, ne forte procellis persecutionum instigante diabolo inuoluantur, intentionem suam super omnia temporalia efferentes, ad serenitatem patrie celestis ubi assidue conspicitur Dei uultus, mentes suas eleuant.« Licet autem ardea cibos in aquis querat, in syluis tamen et in altis arboribus nidum locat, quia iustus, qui rebus  labentibus et transitoriis seipsum pascit, in rebus tamen diuinis et ita sublimibus spem ponit, et licet eius caro sustentetur transitoriis, anima tamen delectatur eternis. Ardea pullos in nido rostro defendere nititur, ne ab aliis auibus rapiantur. Eodem modo iustus forti inuectione percutit, quos peruersos ad decipiendum subiectos nouit. Quedam uero earum habent colorem album, quedam cinericium, uterque tamen color in bonam partem accipitur, si per album munditia, per cinericium penitentia designetur. Eiusdem generis sunt et qui penitentiam agunt, et qui munde uiuunt. Et color igitur ardee, et modus uite exemplum salutis religiosis demonstrant uiris.



CAP. XLuIII. De caladrio aue.


Physiologus de caladrio dicit quod totus albus sit, cuius femoris pars interior caliginem aufert ab oculis. Natura igitur caladrii talis esse dicitur, ut si ad infirmum hominem aliquoties adducatur, utrum infirmus mori, an uiuere debeat, astantes certos reddat. Si enim faciem hominis respicit, nec oculos auertit, sed infirmi faciem diligenter consideret, signum est quod uiuet. Si autem oculos a facie infirmi hominis auertat, signum est mortis. Per caladrium intelligimus Christum, qui uenit in mundum, ut saluum faceret genus humanum. Qui dicitur esse niuei coloris, quia ab omni peccato fuit immunis. Cuius interior pars femoris abstergit ab oculis obscuritatem caliginis. Per femur propagatio  generis intelligitur. Interior igitur pars femoris est incarnatio Saluatoris. Interior siquidem et occulta fuit incarnatio Saluatoris, que etiam diabolum latuit. uenit Christus in mundum, ut saluum faceret genus humanum. Faciem suam a Iudeis auertit. Gentiles respexit, iniquitates nostras sustinuit, et qui peccatum non fecerat, in ligno crucis peccata nostra portauit. Sed et quotidie prefatus caladrius infirmitates nostras uisitat, mentem per confessionem considerat, et eos sanat, quibus gratiam penitendi prestat, ab illis uero faciem auertit, quorum cor impenitens nouit. Istos respuit, sed illos, in quos faciem intendit, sanos reddit.



CAP. XLIX. De phenice.

Phenix Arabie auis dicta, quod colorem pheniceum  habeat, uel quod sit in toto orbe singularis et unica. Nam Arabes rem singularem uocant phenicem. Hec quingentis et ultra annis uiuens, dum se uiderit senuisse, collectis aromatum uirgulis rogum sibi instruit, et conuersa ad radium solis alarum plausu uoluntarium sibi incendium nutrit, sicque iterum de cineribus suis resurgit. Unde Rabanus: »Phenix, inquit, potest significare resurrectionem iustorum, qui aromatibus uirtutum collectis, restaurationem prioris uigoris post mortem sibi reparant. Phenix est Arabie auis.« Arabia uero interpretatur campestris. Campus est hic mundus, Arabia secularis uita, Arabes seculares. Arabes phenicem appellant singularem. Singularis est quilibet iustus, a curis secularibus omnino remotus.  Phenix per quingentos annos uiuere creditur, sicut Scriptura testatur. Centenarius uero numerus in annis moraliter designat terminum perfectionis. Quingentorum autem annorum numerus assignari potest quinque corporis sensibus. Cum enim uisus deficit, primus centum annorum numerus transit, Cum uero deficit auditus, transit secundus. Cum tres reliqui sensus, id est tactus, gustus, odoratus deficiunt, tunc quingenti anni moraliter transacti sunt. Cum uero morti phenix appropinquat, tunc diuersas species aromatum parat. Aromata sunt bona opera, diuerse species diuerse anime uirtutes. Congeriem aromatum construit, et se in mediis aromatum speciebus componit. Hoc toties iustus  agit, quoties ad memoriam suam bonorum operum suorum multitudinem reducit. Ad radium solis alis ignem uoluntarium excitat, quia mentem alis contemplationis excitatam iustus ardore sancti Spiritus inflammat. Sic igitur phenix incenditur, sed ex eius cinere phenix iterum procreatur. Cum ergo phenix moritur, et ex eius cinere phenix iterum nascitur, hoc exemplo agitur, ut future resurrectionis ueritas a singulis fieri credatur, et resurrectio phenicis est spes, et species, seu specimen future resurrectionis. Non est ergo maius miraculum fides future resurrectionis, quam ex cinere facta resurrectio phenicis. Ecce uolucrum natura simplicibus resurrectionis argumentum prestat, et quod Scriptura predicat, opus nature confirmat.



CAP. L. De perdicis natura.


Clamat perdix, et congregans fouet oua que non peperit, faciens sibi non cum iudicio diuitias: »In medio enim dierum suorum derelinquet eas, et in nouissimis suis erit insipiens .« Unde Isidorus: »Perdix de uoce nomen habet, auis est dolosa, adeo autem fraudulenta, ut alterius oua diripiens foueat.« Sed fraus fructum non habet. Nam cum pulli uocem proprie genitricis audierint, naturali quodam instinctu hanc, que eos fouit relinquunt, et ad eam, que genuit, reuertuntur. Unde Rabanus: »Diabolus per principes hereticorum congregauit populos, quos non peperit, et deceptorum sibi multitudinem consociauit, quos postea dimisit, et omnium iudicio stultissimus esse  comprobatur.« Possumus ergo intelligere diabolum per perdicem, per ouum spem. Perdix uero illa cuius oua diabolus furatur, Ecclesia procul dubio intelligitur. In perdice igitur Scriptura diabolum nobis innuit, qui oua alterius perdicis, id est habentes spem salutis furatur, fouit et nutrit. Furatur, dum spem salutis eis subtrahit, fouet otio, et delectatione nutrit, fouet terrenis desideriis, nutrit carnalibus illecebris. Cum autem pulli uocem proprie genitricis audiunt, quodam naturali instinctu eam recognoscunt. Similiter cum aliquis diabolo subiectus fuerit, et uocem ecclesiastice predicationis audit, ad Ecclesiam quasi ad genitricem propriam relicto diabolo transuolat, ut sub alis diuine protectionis ulterius in pace uiuat. Ecce qualiter  perdix oua, que furatur et congregat, in pullis perdit, quia non est mirum si quos male congregauerat diabolus, iudicio ueritatis perdat. In nouissimis ergo suis diabolus insipiens erit, quia in die iudicii eterna benedictione carebit, et tunc audiet perdix cum perditis, id est diabolus cum subiectis: Discedite a me, maledicti, in ignem eternum qui paratus est diabolo, et angelis eius . Ad hoc enim tendunt qui in hac uita diabolo seruiendo succumbunt.



CAP. LI. De coturnice, seu qualea aue.

Coturnices a sono uocis dictas constat, quas Greci ortygas uocant, eo quod uise fuerint primum in Ortygia insula. He adueniendi habent  tempora. Nam estate depulsa, maria transuolant. Ortygometra dicitur auis, que gregem ducit; eam terre propinquantem accipiter uidens rapit, ac propterea cura est uniuersis ducem sollicitaro externi generis, per quam prima caueant discrimina. Sola hec auis, sicut et homo, caducum patitur morbum. Coturnices adueniendi habent tempora. Nam maria transuolant estate depulsa. Coturnix maria transuolans est anima omnia labentia calcans. Calor estatis est ardor caritatis. Frigus Iriemis est tentatio refrigerate mentis. Ab amore igitur proximi per mare mundi huius transmeat iustus ad amorem Dei, ut in calida regione semper maneat, qui semper calore dilectionis in semetipso flagrat, ut uitet frigus hiemis, procellas scilicet et uentos improuise tentationis.  Ortygometra dicitur, que gregem ducit. Eam terre propinquantem accipiter uidens rapit. Terra sunt terrena desideria, maria mundi pericula, accipiter insidians diabolus per suggestionem tentans. Propinquantem igitur terre accipiter uidens rapit, quia eos qui terrena querunt, diabolus secum trahit. Prelatus igitur, qui gregem antecedit, diligenter prouideat qua intentione terrena petat, utrum in suos usus ea redigat, an ad necessitatem fratrum ea querat, ne accipiter, id est diabolus eum rapiat, qui postpositis spiritalibus, terrenis inhiare non cessat. Propter quod cura est uniuersis, ducem sollicitare generis externi, per quem prima caueant discrimina. Duo sunt hominum genera bonorum, scilicet et malorum. Generis externi sunt homines  peruersi. Iusti igitur peruersos sibi preponunt, dum casus et euentus eorum diligenter attendunt. Dum igitur hec attente considerant, prima peccandi discrimina considerando uitant. Hec auis sicut homo caducum morbum patitur, quia spiritualis homo sicut carnalis aliquoties peccare perhibetur, nec quoties peccat, moritur, quia ei penitendi gratia non negatur. Unde scriptum est: Septies in die cadit iustus , nec tamen desinit esse iustus. Quoties enim iustus peccat, toties adiicit ut resurgat.



CAP. LII. De upupe natura.

Upupam Grecis [epops] appellatur, ab [epopsaomai] quod est obsonium facio, eo quod stercora humana consideret ac congreget, et fetenti pascatur fimo. Auis est spurcissima, cristis  exstantibus galeata, semper in sepulcris, et humano stercore commorans. Unde Rabanus: »Hec auis sceleratos peccatores significat homines, scilicet qui sordibus peccatorum assidue delectantur.« Upupa etiam luctum amare dicitur, quia seculi tristitia mortem spiritus operatur. Propter hoc oportet eum, qui diligit Deum, semper gaudere, sine intermissione orare, in omnibus gratias agere , quia gaudium fructus est spiritus . De upupa etiam physiologus dicit quod cum senuerit et uolare non possit, filii eius ad eam ueniunt, et pennas uetustissimas e corpore ipsius euellunt, eamque fouere non cessant, et donec iterum penne noue crescant, cibis sustentant, ut Scriptura dicit, donec sicut ante  assumptis uiribus euolare possit. Exemplo igitur suo upupe peruersos homines arguunt, qui patres suos, cum senuerint, a domibus propriis expellunt, qui eos, cum deficiant. sustentare renuunt, qui tamen ipsos, cum adhuc paruuli essent, educauerunt. uideat igitur homo rationalis creatura quid patri uel matri debeat, cum irrationalis creatura quod prediximus, in necessitate cum senuerint, parentibus reddat.



CAP. LIII. De olore uel cygno.

Olor auis est, quam Greci cygnum appellant. Olor autem dictus est quia [olos] dicitur totus, quod sit totus albus in plumis. Nullus enim meminit cygnum uidisse nigrum. Cygnus autem a canendo est appellatus, eo quod carminis dulcedinem  modulatis uocibus fundit. Ideo autem suauiter eum canere perhibent, quia longum collum et inflexum habet, et necesse est eluctantem uocem per longum et flexuosum iter uarias reddere modulationes. Ferunt in Hyperboreis partibus precinentibus citharedis olores plurimos aduolare, apteque admodum concinere. Cygnus plumam habet niueam, sed carnem nigram. Moraliter olor niueus in plumis designat effectum simulationis, qua caro nigra tegitur, quia peccatum carnis simulatione uelatur. Cygnus, dum in flumine natat, ceruicem capitis erectam gestat, quia superbus qui cum rebus transitoriis ad interitum trahitur, etiam de labentium rerum possessione ad tempus gloriatur. Ferunt in hyperboreis partibus precinentibus citharedis  olores plurimos aduolare, apteque admodum concinere, quia qui uoluptatibus totis desideriis inhiant, quasi aduolantes uoluptuosis concordant. Sed et in extremis cum cygnus moritur ualde dulciter canero perhibetur. Similiter cum de hac uita superbus egreditur, adhuc dulcedine presentis seculi delectatur, et que male gessit, ad memoriam moriens reducit. Cum uero niuea pluma cygnus exuitur, in ueru positus ad ignem torretur. Similiter cum diues superbus moriens exuitur mundana gloria, descendens ad flammas inferni cruciabitur per tormenta, et qui cibum sumere consueuerat nimis, in abyssum descendens fit cibus ignis.



CAP. LIu. De classe Salomonis et Iosaphat.

 Classis Salomonis per mare semel per tres annos ibat in Tharsis deferens inde aurum, et argentum, dentes elephantorum, et simias, et pauos seu pauones . Tharsis interpretatur exploratio gaudii. Est autem gaudium presentis seculi, est et futuri. Gaudium presentis uite fine clauditur, gaudium uero future nequaquam fine terminatur. Gaudium presentis uite dolor et tristitia sequitur, gaudium uero future nec dolor nec tristitia subsequitur. Gaudium presentis seculi est honoribus sublimari, rebus transitoriis ad tempus perfrui, abundare parentum copia, et eorum delectari presentia. Cum autem aliquis priuatur honoribus, spoliatur rebus, cum aliquis amicorum moritur, tunc dolor sequitur. Hoc gaudium igitur semper doloribus immiscetur.

 Per tres annos semel classis Salomonis per mare mittitur in Tharsis. Classis Salomonis est uirtus confessionis. Hac classe per huius mundi mare uehimur, ne submergamur. In Tharsis ergo classis mittitur, que inde aurum, et argentum, dentes elephantorum, simias, et pauos deferre perhibetur. Aurum et argentum in Tharsis esse dicitur, id est uiri sapientia clari, eloquentia prediti, qui dum presentis seculi gaudium explorant et exquirunt, seipsos cognoscunt. Et dum per classem Salomonis de Tharsis ad Ierusalem ueniunt, et aurum purum aduehunt, in pace Ecclesie per confessionem puriores fiunt. De hoc auro purissimo fecit rex Salomon scuta aurea. Scuta aurea sunt qui pure uiuunt, et alios ab incursu diaboli defendunt. Ex predicto etiam  argento fiunt tube argentee, id est doctores Ecclesie. Attulit etiam simias et pauos, id est derisores et delicatos, ut qui in Tharsis derisores et delicati fuerant, in pace conuersionis humiles existant. Attulit etiam classis Salomonis dentes elephantorum, id est detractiones superborum. Dum enim uerbis detractoriis bonis operibus simplicium detrahunt, quasi dentibus eorum ossa rodunt. Nota quod dentes elephantis materia fiunt eboris, et de materia eboris fit thronus Salomonis. Qui enim ex rapina uiuere consueuerant, subiecti uero Salomoni seipsos postea, ut sint thronus eius, per uirtutem iustitie et caritatis parant. Per tres annos semel classis Salomonis ire consueuerat in Tharsis. Primus annus moraliter est cogitatio, secundus locutio, tertius operatio.  Cum igitur de his tribus simul confessio agitur, quasi a seruis Salomonis per tres annos semel in Tharson itur.

Sed et Iosaphat rex Iuda, sicut historia dicit, classes in mari fecit, que nauigarent in Ophir propter aurum, et ire non potuerunt, quia confracte sunt in Asiongaber . Iosaphat iudicans, Asiongaber lingua uiri, id est confessio interpretatur. Iosaphat rex Iuda esse intelligitur uel esse dicitur, quando iudicium confessioni dominatur. Cum enim peccator in confessione seipsum iudicat, tunc rex Iosaphat in Iudea regnat. Ophir uero herbosum interpretatur, herbosa terra dicitur que ab aliquo non elaboratur, in qua nascitur abundantia graminis, ut moueat  affectum delectationis. In hoc Ophir, id est herboso uoluptuosi sedent, desidiosi iacent. Sedent assiduitate, iacent dissolutione. Hoc herbosum est hic mundus sterilis et infecundus. In Ophir igitur classis Iosaphat ire propter aurum nititur, ut dum mundi casus attenditur, mentis puritas acquiratur. Sed cum hoc agitur, in Asiongaber classis Iosaphat fracta fuisse perhibetur. Gaber, sicut dicit Hieronymus, iuuenis siue fortis interpretatur. Non est igitur mirum si classem confessionis frangat impetus iuuentutis.



CAP. Lu. De pauonis natura.

Quoniam de quibusdam premissis iam diximus, restat ut de pauone, de quo agere intendimus, aliquid  dicamus. »Pauo, sicut dicit Isidorus, a sono uocis nomen accepit.« Cum enim ex improuiso clamare ceperit, pauorem subitum audientibus incutit. Pauo igitur a pauore dicitur, cum per uocem eius pauor audientibus inferatur. Pauo dum in Tharsis habitat, delicatos designat. Cum uero per classem in Ierusalem delatus fuerit, doctorum predicantium figuram gerit. Duras habet carnes, et putredini resistentes, que uix a coquo coquuntur igni, uel a calore hepatis coqui possunt in stomacho. Tales sunt fortium doctorum mentes, quas nec flamma cupiditatis exurit, nec calor libidinis accendit. Habet pauo uocem terribilem, incessum simplicem, caput serpentinum, pectus sapphirinum, habet etiam in alis plumas aliquantulum ruffas, habet caudam longam,  et ut, ita dicam, quasi oculis plenam. Habet, inquam, pauo uocem terribilem, quando predicator peccatoribus comminatur inexstinguibilem gehenne ignem. Simpliciter incedit, quoties in operibus suis humilitatem non excedit. Habet caput serpentinum, dum caput mentis tenetur sub custodia callide circumspectionis. Color uero sapphirinus in pectore, celeste desiderium designat in humana mente. Color ruffus subrubens in pennis amorem significat contemplationis. Longitudo caude longitudinem innuit future uite. Quod autem quasi oculos in cauda habet, ad hoc pertinet quod unusquisque doctor preuidet, quod periculum in fine singulis imminet. Est in cauda color uiridis, ut initio conueniat finis. uarietas igitur colorum designat diuersitatem uirtutum.  Nota etiam quod pauo, dum laudatur, caudam erigit, quando prelatus quilibet adulantium laudibus per uanam gloriam mentem leuat. Pennas in ordine ponit, quia quidquid doctor agit, se ordinate fecisse credit. Cum autem cauda erigitur, posteriora nudantur, et sic quod laudatur in opere, deridetur in elatione. Oportet igitur ut pauo caudam submissam gerat, ut id laudabile, quod doctor agit, cum humilitate fiat.



CAP. LuI. De natura aquile.

Aquila ab acumine oculorum uocata. Tanti enim uisus aut contuitus esse dicitur, ut cum super maria immobili penna feratur, ita ut humanis pateat obtutibus, de tanta sublimitate pisciculos natare uideat, ac turbinis instar descendens raptam predam pennis  ad littus pertrahat. Nam et contra radium solis fertur obtutum non flectere, unde et pullos suos ungue suspensos, radiis solis obiicit, et quos uiderit immobilem tenere aciem, ut dignos genere conseruat, si quos uero perspexerit reflectere obtutum, quasi degeneres abiicit. Unde beatus Gregorius: »Aquile uocabulo in Scriptura sacra aliquando maligni spiritus raptores animarum, aliquando presentis seculi potestates, aliquando uero uel subtilissime sanctorum intelligentie, uel incarnatus Dominus, ima celeriter transuolans, et mox summa repetens designatur.« Aquilarum nomine insidiatores spiritus exprimuntur; Ieremia attestante qui ait. uelociores fuerunt persecutores nostri aquilis celi . Persecutores enim nostri aquilis celi uelociores sunt, cum tanta contra nos maligni homines faciunt, ut ipsas etiam ereas potestates inuentionibus malitie preire uideantur. Aquile uocabulo potestas terrena figuratur. Unde per Ezechielem prophetam dicitur: Aquila grandis magnarum alarum, longo membrorum ductu, plena plumis et uarietate, uenit ad Libanum, et tulit medullam cedri, et summitatem frondium eius euulsit . Qua uidelicet aquila quis alius quam Nabuchodonosor rex Babylonis designatur, qui pro immensitate exercitus magnarum alarum, pro diuturnitate temporum longo membrorum ductu, pro multis uero diuitiis plenus plumis, pro innumera autem terrene glorie compositione plenus uarietate describitur? Qui  uenit ad Libanum, et tulit medullam cedri, et summitatem frondium eius euulsit, quia Iudee celsitudinem petens, nobilitatem regni eius quasi medullam cedri abstulit, et dum tenerrimam regum prolem a regni sui culmine captiuando sustulit, quasi summitatem frondium eius euulsit. »Aquile uocabulo subtilis sanctorum intelligentia exprimitur. Unde idem propheta, dum sub animalium specie euangelistas quatuor se uidisse describeret , in eis quartum animal, id est Ioannem per aquilam significauit, qui uolando terram deseruit, quia per subtilem intelligentiam interna mysteria uerbi uidendo penetrauit.« Similiter, qui hec terrena mente deserunt, uelut aquila cum Ioanne per contemplationem celestia querunt. Item beatus  Gregorius de aquila: »Sicut aquila uolans ad escam. Moris quippe est aquile ut irreuerberata acie radios solis aspiciat, sed, cum refectionis indigentia urgetur, eamdem aciem oculorum, quam radiis solis infixerat, ad respectum cadaueris inclinat, et quamuis ad alta euolet, pro sumendis tamen carnibus terram petit. Sic et antiqui patres fuerunt, qui, inquantum humanitatis infirmitas admittebat, Creatoris lucem erecta mente contemplati sunt. Sed hunc incarnandum in fine mundi prescientes, quasi a solis radiis deflexerunt. Et quasi de summis ad ima ueniunt, dum Deum super omnia, et hominem infra omnia agnoscunt. Quem pro humano genere dum passurum, moriturumque suspiciunt , quasi more aquile post contemplatos solis radios, in cadauere escam querunt.« Aliter: »Sicut aquila uolans ad escam. Aquila etenim alto ualde uolatu suspenditur, et adnisu prepeti ad ethera liberatur, sed per appetitum uentris terras expetit, seseque a sublimibus repente deorsum fundit. Sic humanum genus in primo parente ad ima de sublimibus corruit, quod nimirum conditionis sue dignitas in rationis celsitudine quasi in eris libertate suspenderat, sed quia contra preceptum cibum contigit, per uentris concupiscentiam ad terras uenit, et quasi post uolatum carnibus pascitur, qui illa libera contemplationis inspiracula perdidit, et deorsum corporis uoluptatibus letatur.«  Item de aquila: Renouabitur ut aquile iuuentus mea . Solet dici de aquila dum senectute premitur, quod rostrum illius aduncetur et incuruetur, ita ut sumere cibum nequeat, et macie languescat, sed ueniens ad petram rostrum acuit, et cibum capiens, iterum iuuenescit. Petra est Christus, aquila quilibet iustus, qui ad petram rostrum acuit, dum seipsum Christo per bonam operationem conformem reddit.



CAP. LuII. De ibe seu ibide aue.

Est uolatile quod dicitur ibis, hoc secundum legem immundum est pre omnibus uolatilibus, quoniam mortuis et morticinis cadaueribus uescitur, et super littora maris uel fluminum, uel stagnorum die  nocteque moratur, querens mortuos pisciculos, uel aliquod cadauer, quod ab aqua iam putridum uel madidum eiectum fuerit foras. Nam in aquam ingredi timet, quia natare nescit, nec dat operam ut discat, quia mortuis cadaueribus delectatur, ideo non potest in altitudinem aque ingredi, ubi mundi pisciculi demorantur, ut inde sibi capiat cibum, sed semper foris oberrans circuit refugiens puriores et altissimas aquas, unde possit mundus uiuere. Tu igitur, Christiane homo, qui ex aqua et Spiritu sancto renatus es, ingredere ad intelligibiles et spirituales aquas, id est in altitudinem preceptorum Christi, que sunt caritas, gaudium, pax, patientia, benignitas, longanimitas, bonitas, mansuetudo, fides, modestia, continentia, castitas . Quia, si  nolueris in altiores ingredi, et de ipsis spiritualibus escas tibi capere et sumere, sed circumiens foris et oberrans mortuis, et fedissimis cadaueribus saginari uolueris, de quibus dicit Apostolus: Manifesta autem sunt opera carnis, que sunt immunditia, adulteria, fornicatio, impudicitia, luxuria, ebrietas, commessatio, auaritia, cupiditas , ad immundorum societatem peruenies. He sunt carnales et mortifere esce, quibus infelices anime nutriuntur ad penam. Disce igitur natare super hoc mare magnum, et spatiosum manibus, sunt illic reptilia quorum non est numerus . Nec eos aliter superabis, nisi per signum crucis. Sancti igitur tanquam naues pertranseuntes perueniunt ad regna  celorum, uelut quietissimum portum. Nescientes autem spiritualiter natare excludentur a regno celorum, et mortui cum mortuis peribunt, sicut dicitur in Euangelio: Dimitte mortuos sepelire mortuos . Conuenienter ergo hoc de ibi physiologus dicit et quod serpentes uiolenter fugat. Et tu, cum oras, extende manus tuas ad celos, quia uirtus crucis semper defendit orantes et dicentes: Signatum est super nos lumen uultus tui, Domine . Nam et sol ipse, nisi extenderit radios suos, non lucet, et uolucres, nisi expanderint alas suas, uolare non possunt. Naues nisi leuauerint uela sua, uento flante non mouebuntur. Denique dum Moyses leuabat manus suas, superabat Isrel, cum remitteret manus suas, conualescebat  Amalech .



CAP. LuIII. De fulica.

Est uolatile, quod dicitur fulica, satis intelligibile et prudentissimum super omnia uolatilia. Cadaueribus non uescitur, non aliunde alio peruolans atque oberrans, sed in uno loco commoratur et permanet usque ad finem, et ibi escam suam habet, et requiescit. Sic ergo omnis homo fidelis secundum Dei uoluntatem conseruatur et uiuit. Non huc atque illuc per diuersa loca oberrans circumuolat, sicut faciunt heretici. Nec secularibus desideriis ac uoluptatibus delectatur corporalibus, sed sicut illa uolucris, que carnibus non uescitur, semper in uno eodemque se continet et requiescit loco, id est in Ecclesia catholica et apostolica, et ibi permanet  usque in finem, sicut dicitur in Euangelio: Qui autem perseuerauerit usque in finem, hic saluus erit . Ibi ergo se continet, et ibi Dominus inhabitare facit unanimes in domo, et ibi habet quotidianum panem immortalitatis, potum uero pretiosum sanguinem Christi, reficiens se sanctis epulis, et super mel et fauum suauissimis eloquiis Domini. Non enim in solo pane uiuit homo, sed ex omni uerbo Dei . Fulica auis est stagnensis, habens nidum in medio aque, uel in petris quas aqua circumdat, maritimoque semper delectatur profundo, dum tempestatem presenserit, fugiens in nido ludit.



LIBER SECUNDUS QUI EST PRAECIPUE DE NATURIS ANIMALIUM.



PROLOGUS.


Bestiarum uocabulum proprie conuenit pardis, uulpibus, tigribus, lupis, simiis, ursis, et ceteris, que uel ore, uel unguibus seuiunt, exceptis serpentibus. Bestie autem dicuntur a uastando, et ui qua seuiunt. Fere appellantur eo quod naturali utantur libertate, et desiderio suo ferantur. Sunt enim libere  eorum uoluntates, et huc atque illuc uagantur, et quo animus duxerit, eo feruntur.



CAP. I. De leone.

Leo ex Greco uocabulo inflexum est in Latinum, enim dicitur Grece. Est rex ferarum, et omnium quadrupedum princeps, cuius genus trifarium dicitur. E quibus breues ac iuba crispa imbelles sunt.  longi et coma simplici acriores. Animos eorum frons et cauda indicat. uirtus eorum in pectore, firmitas in capite. Septi autem a uenatoribus terram contuentur, quo minus conspectis uenabulis terreantur. Rotarum strepitus timent, sed magis ignem. Et cum ad nullum paueant occursum, feruntur album gallum ualde timere. Physici denique dicunt quinque naturales res siue naturas habere leonem. Prima est, quod per cacumina montium amat ire. Si uero contigerit quod a uenatoribus queratur, odorem eorum sentit, atque sua uestigia cauda sua tegit, ut per eius uestigia uenatores eum inuestigare nequeant. Sic et Saluator noster, spiritualis Leo de tribu Iuda , radix Iesse, filius Dauid, missus a superno Patre, cooperuit  uestigia deitatis sue, carnem assumens ex Maria uirgine, ut etiam diabolus humani generis inimicus, mysterii incarnationis eius ignarus, quasi purum hominem eum conatus sit tentare. Cum enim Dominus noster iehsu Christus diu ieiunans in deserto pro nostris peccatis esuriret ex parte carnis, accessit ad eum tentator dicens ei: Si Filius Dei es, dic ut lapides isti panes fiant . Quando autem pro nobis pati uoluit, traditus a discipulo in manus Iudeorum, ratus est diabolus eum morte uincere, quem uiuum non ualuit superare. Sed cum propria uirtute a mortuis resurrexisset, non solum ab inferis rediit, sed etiam captiuam duxit captiuitatem, suam demonstrans deitatem. Secunda natura leonis est quod cum dormit, oculos apertos habere uidetur.  Quod bene dicitur de Christo in Canticis canticorum. Ego dormio, et cor meum uigilat . Dormiuit enim caro in cruce moriendo, diuinitas uero uigilabat cuncta protegendo, unde psalmus: Ecce non dormitabit neque dormiet, qui custodit Isrel . Tertia eius natura, quod cum leena parit, suos catulos mortuos parit, et ita custodit tribus diebus, donce ueniens pater eorum in faciem eorum exhalet, ut uiuificentur. Sic omnipotens Pater Dominum nostrum Iesum Christum Filium suum tertia die suscitauit a mortuis, dicente Iacobo: Dormitabit tanquam leo, et sicut catulus leonis suscitabitur . Quarta natura leonis est, quod nisi lesus fuerit, non facile irascitur. Patet enim eius misericordia, quod prostratis parcit. Unde  uersus:

Parcere prostratis scit nobilis ira leonis.
Tu quoque fac simile quisquis dominaris in orbe.

Captiuos homines sibi obuios repedare permittit, et non nisi pre magna fame interimit. Ad cuius exemplum rationabiles homines respicere debent, qui non lesi irascuntur et innocentes opprimunt, cum eos Christiana lex dimittere iubeat liberos.



CAP. II. De antula seu anto aut antelope animali.

Est animal antula nomine acerrimum, ita ut nullus uenator ei possit appropinquare; habet enim cornua longa in similitudinem serre, quibus secare potest maximas quercus, condensa et superflua queque  arborum cedendo secat, in nullo restans. Quando uero sitit, uadit ad flumen magnum Euphratem, et bibit. Sunt autem ibidem uirge uiminee uirides et molles. Incipit autem illud animal ludere in uirgulis illis, et ludendo obligat semetipsum cornibus, obligatisque cornibus uociferatur ingenti rugitu, quia euadere non potest gracilibus uirgulis circumseptus, et tunc quilibet uenator absconse uenans, audiens uocem eius currit, et inueniens ligatum occidit. Caue ergo, homo Dei, ebrietatem, nec obligeris luxurie uoluptate, ut non interficiaris a diabolo. uinum enim et mulieres apostatare faciunt homines sapientes . uerum uir sapiens et prudens a uino et a muliere se auertet. Sunt autem duo lapides igniferi, masculus et femina. Tu igitur professor  prudentie, intellige multos periisse propter uinum tanquam uirum, et propter feminas, id est uoluptates, et cautus esto ut saluus euadas. Ergo hoc animal supra scriptum significat uiros habentes cornua bonorum operum, siue scientiam duorum Testamentorum, qui quandiu in his studuerint, non solum modica, sed etiam grandia uitia resecant. Si uero inde reuersi, ad illecebras huius uite et uoluptates attenderint, gule ac lenocinio seruierint, non solum uirtutem bonorum operum sed etiam premia perdunt habenda.



CAP. III. De onocentauro.

Onocentaurum duabus naturis constare physiologus asserit, dicens: Superior pars centauro homini  similis est, inferior uero ono, id est asino. Huic assimilatur uecordes atque bilingues homines. Unde Paulus dicit: Habentes promissiones pietatis, factis autem abnegantes ; et Psalmista: Homo cum in honore esset, non intellexit, comparatus est iumentis insipientibus, et similis factus est illis .



CAP. Iu. De herinaceo, seu hericio

Physiologus dicit de herinaceo, quod figuram habet porcelli lactentis, et est totus spinosus, qui tempore uindemiarum ingreditur uineam, et ubi inuenit uitem oneratam, ascendit supra et excutit racemos ad terram, deinde descendit et inuoluit se super congregatos racemos, ut infigantur in spinis suis,  et sic fert escam catulis suis. Est autem aptus medicine, coctus et comestus proficit. Tu uero, homo Dei, custodi uineam tuam et omnes fructus eius spirituales, ne te occupet istius seculi sollicitudo, et temporalium bonorum uoluptas, et spinosus diabolus infigat suis spinis omnes fructus eius spirituales, et faciat escam bestiis, et fiat anima tua nuda, uacua et inanis, sicut pampinus, siue uitis ablatis uuis. Post hoc enim frustra clamabis: uineam meam non custodiui . Huius herinacei etiam natura est, ut si quando senserit hominem, contra omnes insidias eius protegit se suis spinis sepiens, et se in globum colligens, et uelut plaustrum stridet. Tu autem salutis tue inimicum presentiscens, datis  tibi uirtutibus et Ecclesie sacramentis contra eum te muni, et ut Deo uiuas, mundi, carnis et diaboli operibus mortuum te finge.



CAP. u. De uulpe et eius natura.

uulpes dicta est quasi uolupes. Est enim uolubilis pedibus, et nunquam recto itinere, sed tortuosis anfractibus currit. Est autem animal fraudulentum et ingeniosum. Cum enim esurit, et non inuenit quod manducet, inuoluit se in rubra terra, ut appareat quasi cruentata, et proiicit se in terram, retinetque flatum suum, ita ut non spiret, aues uero uidentes eam non flantem, et quasi cruentatam, et linguam ore eius eiectam, putant eam esse mortuam, et descendunt sessum super eam. Illa autem sic rapit eas et deuorat. Istius autem figuram diabolus possidet.  Omnibus enim uiuentibus secundum carnem fingit se esse mortuum, quousque intra guttur suum eos habeat et puniat. Spiritualibus tamen uiris in fide uiuentibus, que dilectionem operatur, uere mortuus est et ad nichilum redactus. Qui autem uolunt exercere opera eius, moriuntur, dicente Apostolo: Scientes hoc quia si secundum carnem uixeritis, moriemini. Si autem spiritu facta carnis mortificaueritis uiuetis ; et Dauid: Introibunt in inferiora terre, tradentur in manus gladii, partes uulpium erunt ; et Dominus de Herode: Ite, et dicite uulpi illi ; et in Canticis canticorum: Capite nobis uulpes paruulas exterminantes uineas .



CAP. uI. De monocerote siue unicorni animali.

Est animal quod dicitur monoceros. Monoceros  [] autem Grece, unicornis dicitur Latine, eo quod unum cornu habet in medio capite. Physiologus dicit hanc unicornem habere naturam quod sit pusillum animal, et hedo simile, acerrimumque habet in capite cornu unum, ipsumque nullus uenator ui aut preuenire aut capere potest, sed hoc duntaxat commento ac dolo capiunt illud. Puellam uirginemque speciosam ducunt in locum illum ubi moratur, et dimittunt eam solam, cum autem ipsa uiderit illud, aperit sinum suum, quo uiso, omni ferocitate deposita, caput suum in gremium eius deponit, et sic dormiens deprehenditur ab insidiatoribus et exhibetur in palatium regis. Sic et Dominus iehsu Christus spiritualis unicornis descendens in  uterum uirginis per carnem ex ea sumptam captus a Iudeis, morte crucis damnatus est, de quo Dauid: Et dilectus quemadmodum filius unicornium ; et alibi: Et exaltabitur sicut unicornis cornu meum ; et Zacarias: Suscitauit cornu salutis nostre, in domo Dauid pueri sui . Quia uero habet hoc animal unum cornu in capite, significat hoc quod Saluator ait: Ego et Pater unum sumus . Caput enim Christi Deus est . Quia acerrimum dicitur, significat quod neque principatus, neque potestates, neque throni, neque dominationes intelligere Deum ualent sicut est. Quia autem dicitur pusillum, propter incarnationem eius et humilitatem dicitur, dicente ipso: Discite a me quia mitis sum et humilis corde . Qui  intantum acerrimus est, ut subtilissimus diabolus intelligere et inuestigare Incarnationis eius mysterium non ualuerit, sed sola uoluntate Patris descendit in uterum uirginis, et uerbum caro factum est, et habitauit in nobis . Hedo autem similis est unicornis, quia Saluator, secundum Apostolum, factus est in similitudinem carnis peccati, ut de peccato damnaret peccatum .



CAP. uII. De hydro et hydra.

Est animal in Nilo flumine, quod dicitur hydrus, aquaticus serpens, id est in aqua uiuens. Greci enim hydor [] aquam uocant. Inde hydrus aquaticus serpens, cuius ictu obturgescunt, quem morbum boam [fiboam] dicunt, eo quod fimo bouis curetur. Secundum petas hydra est draco multorum  capitum, qualis fuit in Lerna palude prouincie Arcadie, quem cum Hercules occidere uellet, uno capite ceso, tria capita exsurgebant. Sed hoc fabulosum est. Nam constat quod hydra dicta multorum capitum, est locus euomens aquas uastantes uicinam ciuitatem, in quo uno meatu clauso multi erumpebant, quod Hercules uidens loca ipsa igne exussit, et meatus clausit. At hic hydrus prefatus inimicus est crocodilo, et hanc habet naturam et consuetudinem, ut cum uenerit et uiderit crocodilum in littore dormientem, uadit et inuoluit se luto, quo possit facilius illabi in fauces crocodili. Crocodilus igitur subito eum uiuum transglutit, ille uero dilanians omnia uiscera eius, non solum uiuus, sed etiam illesus exit. Sic igitur mors et infernus figuram habent crocodili,  quorum inimicus est Dominus noster iehsu Christus. Nam assumens humanam carnem, descendit ad infernum, et disrumpens omnia uiscera eius, eduxit eos qui iniuste ab eo detinebantur in morte. Mortificauit enim ipsam mortem resurgens a mortuis, et illi insultat per prophetam dicens: O mors, ero mors tua, morsus tuus ero, inferne , quia et corpora multorum sanctorum cum Christo eo tempore resurrexere .



CAP. uIII. De crocodili natura.

Crocodilus a colore croceo dicitur, et nascitur in Nilo flumine, quadrupes animal, terra et aqua uiuens, longitudine plerumque uiginti cubitorum, dentium et unguium immanitate armatum, cuius cutis tante  duritie dicitur, ut quamuis percutiatur in tergo lapidum ictibus, nichil ledatur. Nocte in aquis, die in humo quiescit; qui si aliquando inueniat hominem comedit eum, si uincere potest, et postea eum semper plorat. Solus autem pre omnibus animalibus superiora oris mouet, inferiora uero immota tenet. Stercus eius fit unguentum, unde uetule et rugose mulieres facies suas perungunt, fiuntque pulchre donec sudor defluens faciem lauet. Cuius figuram portant hypocrite siue luxuriosi atque auari, quia, quamuis uento superbie inflentur, tabe luxurie maculentur, auaritie morbo offuscentur tamen rigidi ac uelut sanctissimi in sanctificationibus legis coram omnibus incedere hominibus sese ostendunt. Nocte in aquis, die humi quiescit, quia quamuis hypocrite luxuriose  uiuant, tamen sancte et iuste uiuere dici delectantur. Conscii sue malitie corde plangunt, licet usu semper retrahantur et consuetudine ad perpetrata. Superiora oris eius mouet, quia hi sanctorum Patrum uite exempla, uerborumque doctrinam aliis in uerbo ostendunt, tamen ne minimum quidem eorum que dicunt in se ostendunt. De stercore eius fit unguentum, quia plerumque mali de perpetrato malo ab imperitis laudantur, ac ab huius mundi fauoribus extolluntur. Sed cum districtus iudex perpetratis malis iram suam ad feriendum promouet, tunc omnis ille decor laudis uelut fumus euanescit.



CAP. IX. De Custoris nature.

Est animal quod dicitur castor uel fiber, nimis acri ingenio, et nimis mansuetum animal, cuius  testiculi in medicina proficiunt ad diuersas ualetudines, morbosque uarios curandos. Physiologus naturam eius exprimens refert quod, cum inuestigatus fuerit, et insecutus, ac acerrime timens capi a uenatoribus, respicit ad eos, morsuque suos testiculos abscindit, et ante eos proiicit fugiens, uenatorque ueniens colligit illos, et ultra non sequitur eum, sed reuertitur. Si autem euenerit ut alter uenator eum inueniat, cum uiderit se non posse euadere, erigit se, demonstrans uenatori sua uirilia euulsa. uenator uero hoc uidens discedit ab eo. Sic et ille, qui secundum mandatum Dei uult uiuere caste abscindit a se omnia uitia, et omnes impudicos actus abiicit in faciem diaboli. Tunc diabolus uidens eum sine testiculis uitiorum, confusus discedit ab  eo. Sic sine dubio omnes, qui uolunt caste uiuere, oportet ut resecent omnia uitia cordis et corporis a se, et proiiciant in faciem diaboli, et uiuant in Christo. Nihil ergo commune habeat homo Dei cum diabolo, ut tutus dicere cum Domino ualeat: uenit princeps mundi huius, et in me non habet quidquam . Unde dicit Apostolus. Reddite omnibus debita, cui tributum, tributum; cui uectigal, uectigal; cui honorem, honorem . In primis reddamus diabolo que sunt eius, renuntiantes illi et omnibus operibus eius, et tunc demum ex toto corde conuersi ad Deum, reddamus illi tanquam Patri nostro honorem, et cum eius adiutorio discutiamus a nobis uectigal et tributum diaboli, ut adipiscamur  fructus spirituales, et caritatem in operibus bonis, in eleemosynis, in uisitationibus infirmorum, in consolatione pauperum, in laudibus Dei, et orationibus assiduis. Castores a castrando dicti, sunt etiam fibri, qui et pontici canes uocantur.



CAP. X. De hyena, de qua uulgati sunt uersiculi.


Hunc uocat ex causa noctem per nomen hyena:
Accitumque rapit, et seuo uulnere carpit.

Hyena est animal quod dicitur in sepulcris mortuorum habitans, eorumque corpora deuorans, cuius natura est, ut aliquando masculus sit, aliquando femina, et ideo est immundum animal. Refert etiam Iulius Solinus quod circuit domos per noctem, et quedam uerba exprimit, ut suspicetur esse homo ab iis qui in domo sunt, eo quod loquitur ut homo,  qui foras egressi subito ab ea deuorantur. Huic bellue assimilantur filii Isrel, qui ab initio Deo uiuo seruierunt, postea diuitiis et luxurie dediti, idola coluerunt: propter hoc propheta Synagogam immundo animali comparauit, dicens: Facta est mihi hereditas mea quasi spelunca hyene [uulg. quasi leo in sylua] . Quicunque igitur inter nos luxurie et auaritie inseruiunt, huic bestie comparantur, cum nec uiri nec femine sint, id est nec plene fideles nec perfidi, sed sunt sine dubio, de quibus ait Iacobus apostolus: uir duplex animo, inconstans est in omnibus uiis suis , de quibus et Dominus: Non potestis Deo seruire et mammone . Hec bellua lapidem habet in oculis nomine hyenium, quem, si quis sub lingua sua tenuerit,  futura predicere posse creditur. uerumtamen Iulius Solinus refert de hoc lapide quod in uentriculis pullorum hyene inuenitur, et si cuius lingua eo tacta fuerit, diuinare dicitur.



CAP. XI. De onagro.

Est animal quod dicitur onager, id est asinus siluester seu indomitus, et in deserto uagans: enim, id est onos, dicitur asinus et asina, et , agrestis, immitis, ferox, Singuli autem feminarum gregibus presunt. Nascentibus masculis masculi zelant, et eorum testiculos morsibus detruncant, quod cauentes matres eos in secretis occultant. Physiologus dicit de onagro quod undecimo die mensis Famochi, id est Martii duodecies in nocte  rugit. Similiter et in die, et ex hoc cognoscitur quod equinoctium est, et numerum horarum diei uel noctis a rugitibus onagri semel rugientis per singulas cognoscunt horas. Figuram huius diabolus habet, qui cum scierit noctem et diem cequari, id est cum uiderit populum, qui ambulabat in tenebris, conuerti ad Dominum, et cequari fidei iustorum, sicut cequatur nox cum die, illico rugit nocte ac die per singulas horas, querens escam suam. Neque enim rugit onager, nisi quando querit escam sibi sicut dicit Iob: Nunquid rugiet onager cum habuerit herbam?  Similiter et Apostolus: Aduersarius uester diabolus tanquam leo rugiens circuit querens quem deuoret . Africa habet hos magnos.



CAP. XII. De Simiis..


Simie Latine uocantur eo quod in eis similitudo rationis humane sentitur. He elementorum sagaces, in noua luna exsultant, in media tristantur. Harum genera sunt quinque, ex quibus cercopitheci caudas habent. Cercopithecus enim simia caudata est quam quidam duram uocant. Sphinges sunt uillose et dociles ad feritatis obliuionem. Cynocephali et ipsi sunt similes simiis, longamque caudam habentes, et faciem admodum canis, unde et sic nuncupantur. Satyri facie admodum grata, et gesticulatis motibus inquieti. Gallitriches toto pene aspectu distant a ceteris; sunt enim facie acuta, longa barba, et lata cauda. Natura simie talis est ut cum peperit geminos catulos, unum diligat,  et alterum odiat. Quod si aliquando euenerit ut a uenatoribus queratur, ante se amplectitur quem diligit, et alterum quem odit collo portat. Sed cum lapsa fuerit bipes eundo, proiicit nolens quem diligit, seruatque nolens quem odio habet. Cuius figuram diabolus habet qui caput habet, caudam uero non habet, et licet totus turpis sit, tamen posteriora eius impense turpia et horribilia sunt. Diabolus enim initium habuit cum angelis in celis, sed quia hypocrita fuit et dolosus intrinsecus, perdidit caudam, quia totus in fine peribit, sicut dicit Apostolus: Quem Dominus iehsu interficiet spiritu oris sui . Simia uel simius secundum alios Grecum nomen est. Nam , id est fimus dicitur, eo quod pressis naribus sit bestia  turpis et feda rugis, licet etiam capellarum sit habere pressum nasum, de qua Ennius antiquus peta:

Simia quam similis turpissima bestia nobis.



CAP. XIII. De capri natura.

Est animal quod dicitur caper, eo quod captet aspera. Nonnulli a crepitu crurum uocant, uoluntque eas capteas uocitatas, que sunt agrestes capre. Has Greci eo quod acute uident, dorcades appellauerunt. De quibus physiologus dicit quod amant montes altos, et pascuntur in conuallibus montium. Est enim ualde prouidum animal, preuidens omnia a longe nimis bene, ita ut si in aliqua regione homines uiderit ambulantes, mox internoscit utrum sint uenatores necne. Sic et Dominus  noster iehsu Christus amat excelsos montes, hoc est prophetas, et patriarchas, et apostolos omnosque sanctos, et, ut in Canticis canticorum dicitur: Ecce fratruelis meus uenit sicut caprea saliens in montibus . Hic est Dominus noster iehsu Christus, qui pascitur in Ecclesia per opera pietatis, que faciunt fideles, ut in Euangelio suo dicit: Esuriui, et dedistis mihi manducare , et reliqua que ibidem enumerantur laudabilia. Conuallia uero montium Ecclesiam per diuersa loca figurant, ut in Canticis canticorum: Conuertere, fratruelis meus, et similis esto capree, hinnuloque ceruorum supra montes conuallium . Caprea igitur acutissimam habens aciem oculorum, aspiciensque  a longe uenatorum insidias, significat Dominum nostrum Iesum Christum, quoniam ut, Scriptura dicit: Deus scientiarum Dominus est ; et alibi: Excelsus Dominus, et humilia respicit, et alta a longe cognoscit . Et sicut prudentissimus creaturam, quam creauit ad honorem sui nominis, prospicit, uidet, et regit, antequam incidamus in laqueum diaboli nos interius preuidendo contegit, sed ne telis cogitationum premamur, innuit et suadet nobis alta montium petere, et sensus diuinorum eloquiorum discutere, ut ibi quasi in speculo consideremus quid placeat, quid displiceat in nobis ipsis Conditori nostro. Nam sicut caprea uenatorem preuidet, ita Dominus noster iehsu Christus longe ante prospiciens Iudam proditorem, sic aiebat: Unua ex  uobis me traditurus est . Et manifestius: Iuda osculo tradit filium hominis? .



CAP. XIu. De ceruorum natura.

Cerui dicti sunt , id est a cornibus, dicunturque nongentos annos uiuere, atque cum infirmitate uel senectute deficere se sentiunt, spiritu narium serpentes de cauernis extrahunt, et superata eorum pernicie ueneni eorum pabulo reparantur. Sagittas infixas pastu dictami excutiunt. Mirantur autem sibilum fistularum. Erectis auribus acute audiunt, submissis nichil; si quando immensa flumina uel maria trasnatant, clunibus precedentium capita superponunt, sibi inuicem succedentes, nullum ponderis laborem sentiunt. Lacryme eorum collecte, et ossa in eorum corde inuenta, apta sunt potui,  cordis pulsu laborantibus. Ceruus quoque significat Dominum nostrum Iesum Christum, qui diabolum humani generis inimicum, quasi spelunca latitantem in omni natione, spiritu diuine sapientie abstrahens, uirtutis pede caput eius contriuit, pabuloque ueneni mortis quam sponte subiit, nostram naturam peccaminum senectute pregrauatam renouauit. Ad ipsum enim Psalmographus dicit: Leuaui oculos meos in montes, unde ueniet auxilium mihi . Montes, apostolos et prophetas dicit, ceruos uero fideles homines, oculos in montes, id est preces ad apostolos, ex quibus ueniet nobis auxilium, leuantes. Item duo sunt genera ceruorum. Unum, quod ut inuenerit serpentem in cauerna ubi latitat, flatum immittit ut exeat, et egredientis collum percutiens  hinc et inde, occidit serpentem, et deuorat; postea autem propter tumorem currens ad aquas purissimas, uenenum euomit, sed propter hunc tumorem pilos mutat, et cornua abiicit. Ceruus figuram penitentium habet, qui penitentes constringuntur intrinsecus conscientia peccatorum, et uadunt ad fontes, ad doctrinam Scripturarum, forasque proiiciuntur, quia segregant se per penitentiam a corpore et sanguine Christi usque dum recipiantur per reconciliationem sacerdotis. Aliud est genus ceruorum, quod si inuenerit serpentem, occidit eum, et post uictoriam petit montem, ubi pabulum inueniat. Sic et unusquisque sanctus ubi sentit diabolum in se uel in alios uenena male persuasionis  infundentem, cum uirtute Domini eum interficere et a se proiicere studeat, et ueniat ad montem Christum, ubi anime pabulum querat, et inueniat.



CAP. Xu. De ibice.

Est animal quod dicitur ibex, duo cornua habens, quorum tanta uis est ut, si ab alto montis demissum fuerit ad ima, totum corpus sustentetur illesum his cornibus. Significat autem eruditos homines, qui duorum Testamentorum consonantia quidquid aduersi eis acciderit, quasi quodam salubri temperamento temperare solent, et uelut duobus cornibus fulti, bona que perpetrant, ueteris ac euangelice lectionis attestatione sustentant.



CAP. XuI. De stellione et salamandra.


Est reptile quodam, quod ab aliis putatur salamandra, ab aliis stellio. Hoc simile est lacertule pusille colore uario, de quo Salomon dicit: Stellio manibus nititur, et moratur in domibus regum . Physiologus dicit de eo quod si casu undecunque inciderit in caminum uel fornacem ignis, aut in quodcunque incendium statim exstinguitur ignis. Ita sunt iusti admirabiles omnibus hominibus, sicut fuerunt in camino ignis ardentis Ananias, Azarias, Misel, et non tetigit eos omnino ignis Iustos autem intactos et incontaminatos exire posse de camino ignis euidentius declarat et Paulus apostolus dicens: Tribulationem patimur, sed non angustiamur. Deiicimur, sed non perimus . Item: Obstruxerunt ora leonum . Ita et omnis quicunque ex tota fide sua crediderit in Deum, et in operibus bonis perseuerauerit, transit gehennam ignis, et non tangit eum flamma, de qua scriptum est in Isaia propheta: Si transieris per ignem flamma non te comburet . Item de eodem. Salamandra dicta est eo quod contra incendia ualeat, cuius inter omnia uenenata uis maxima est. Cetera enim singulos feriunt, hec plurimos pariter interimit. Nam si arbori irrepserit, omnia poma eius ueneno inficit, et eos qui ex eadem poma comederint occidit. Que etiam si in puteum ceciderit, uis ueneni ex eo potantes interficit. Ista contra incendia repugnans, sola animalium ignes exstinguit. uiuit enim in mediis flammis sine dolore et consumptione,  et non solum non uritur, sed etiam exstinguit incendium.



CAP. XuII. De canibus et eorum naturis.

Canum sunt plura genera. Alii enim ad capiendum feras siluarum inuestigant, alii uolucres, alii ab infestationibus luporum greges ouium cum pastoribus custodiunt, alii custodes domum substantiam dominorum suorum uigilando custodiunt, ne furto rapiantur in nocte. uiuere quoque non posse dicuntur sine homine, quapropter intantum feruntur diligere dominos suos, ut regem quemdam captum ab inimicis, ac in custodia detentum, eius canes agmine facto per medias acies inimicorum ab exsilio reduxerint, occisoque homine, dum eius  amici in quem impingeretur hoc facinus ignorarent, in medio populi interfectorem eiusdem, et auctorem mortis canis patefecit. Lingua canis dum lingit uulnus, curat. uictus admodum dicitur esse modici. Catulus denique ligatus uulneratorum solet esse salus intestinorum. Natura eius est, ut ad uomitum suum reuertatur, iterumque comedat, cumque fluuium transuaderit carnem in ore uel aliquid tale tenens, cum uiderit umbram, os aperit, atque, dum sperat aliam ueram carnem habere, ipsam quam tenet perdit. Cuius figuram in rebus quibusdam predicatores habent, qui semper admonendo atque exsequendo que recta sunt, insidias diaboli propellunt, ne thesaurum Dei, id est Christianorum animas rapiendo ipse auferat. Lingua canis dum lingit  uulnus, sanat, quia peccatorum in confessione emundantur uulnera sacerdoti facta confessione. Intestina quoque hominis curat catulus applicatus, quia secreta cordis sepe mundantur in opere uel sermone doctoris. Modico admodum uictu canis esse dicitur, quia qui preest aliis, sapientieque studiis inuigilat, crapulam omnimodo uitare debet. Nam ex saturitate panis Sodoma periit. Nullo denique aditu tam cito inimicus possidet Christianum, quam uoraci gula. Quod canis ad uomitum redit, significat post perastam confessionem quosdam incaute ad eadem perpetranda facinora redire. Quod carnem in flumine per concupitam umbram relinquit, significat homines propter ambitionem ignote rei, id quoque quod proprii est iuris, relinquere. Unde fit ut dum non  ualent adipisci id quod cupiunt, perdere frustra nolunt quod reliquerunt.



CAP. XuIII. De mustela et aspide.

De mustela precipit lex non manducare eam, eo quod immundum animal est . Mustela dicitur quasi mus longus. Nam telos [] Grece longus dicitur. Hec ingenio subdola, in domo ubi habitat, cum catulos genuerit, de loco ad locum transfert, mutataque sede locat. Serpentes etiam, ac mures persequitur. Duo autem sunt genera mustelarum. Alterum enim siluestre est, distans magnitudine. Has Greci ictidas uocant. Alterum in domibus oberrans. Quidam dicunt eas aure concipere, et ore parere. E contrario dicunt quidam ore semen concipere, et per aurem parere. Dicuntur autem  perite esse medicine, ita ut si forte occisi fuerint earum fetus, si eos inuenire potuerint, rediuiuos faciant. Sic nonnulli fidelium liberter quidem accipiunt diuini uerbi semen, sed inobedientes effecti pretermittunt, et dissimulant que audierunt. Isti tales non solum mustele comparantur, sed etiam aspidi surde et obturanti auros suas, ut non audiat uocem incantantis. Physiologus dicit quod aspis hanc habet naturam, ut si quando uenerit aliquis homo ad speluncam, ubi habitat aspis, et incantarit eam omnibus carminibus ut exeat de cauernis suis, illa ne audiat uocem incantantis, ponit caput suum ad terram, et unam aurem premit in terram, alteram uero cauda sua obturat. Tales sunt istius  mundi homines diuites, qui unam aurem deprimunt in terrenis suis desideriis, alii uero posterioribus peccatis suis peccata noua semper addentes, obdurant corda, et ita fit ut non audiant uocem incantantis, id est, predicantis uerbum Dei. Isidorus: »Falso opinantur qui dicunt mustelam ore concipere, aure effundere partum.«



CAP. XIX. De lapidibus igniferis.

Sunt lapides igniferi in quodam monte Orientis, quos Greci uocant chirobolos, id est manipulos. Dicunturque masculus et femina. In istis quando ab inuicem separantur ignis non accenditur. Cum autem adinuicem casu aliquo approp cuauerint, statim in eis tantus ignis accenditur, ita ut omnia ardeant que circa illos sunt. Unde et uos,  homines Dei, qui uitam geritis monasticam, separate uos longe a mulieribus, quoniam si illis appropinquaueritis, statim noxius ignis accendetur in uobis, et consumetur omne bonum quod Christus Dominus uobis contulit. Sunt enim angeli Satane, qui semper impugnant uiros sanctos, sed et feminas castas. Memores enim esse debetis bellorum que peregerunt sancti uiri, sicut Samson et Ioseph. Ambo siquidem tentati sunt per mulieres, sed alter uicit, alter uictus est. Eua quoque et Susanna tentate sunt, altera uicta est, altera uicit. Ideo nolite securi esse, nec confidere in solita castitate, sed munite corda preceptis diuinis, ut uos non deterreat fallax amor mulierum, quarum peccatum ab initio, id est, ab Adam usque nunc in filios inobedientie  debacchatur, nec uos incendant opera demoniorum.



CAP. XX. De luporum natura.

Lupus Grece lycos dicitur, et lux matutina, que est apta rapacibus, et sic a rapacitate dicitur. Unde et meretrices lupas uocitamus, quia amatorum bona deuastant. Alii autem lupos uocatos aiunt quasi sint leopedes, quod ut leoni ita sit illis uirtus in pedibus. Unde et quidquid pede presserint non uiuit. Rapax est bestia, et cruoris appetens. De quo rustici aiunt uocem hominem perdere, si eum lupus prior uiderit. Unde et subito tacenti dicitur: Lupus est in fabula. Certe si se preuisum senserit, deponit ferocitatis audaciam. Lupi toto anno non amplius quam duodecim dies ceunt. Lupus in armis seu  humeris uires habet, uel in ore, in renibus autem minime. Physiologus hec animalia mortifera describit. Collum nunquam ualet retro inflectere. Aliquando preda fertur uiuere, aliquando terra, nonnunquam uento. Lupa denique in nullo mense nisi in Maio quando fit tonitru, catulos suos gignit, cuius astutia tanta est, ut in uicino loco suis catulis predam non rapiat, sed in longinquo. Quod si opus fuerit ut noctu predam querat, tanquam canis mansuetus passim ad ouile ouium pergit, et ne fetorem sui flatus fortuitu canes sentiant, et excitent pastores, contra uentum pergit, et si aliquando ramus uel tale aliquid sub eius pede frangendo sonuerit, ipsum pedem morsu aspero castigat. Oculi  eius in nocte lucent uelut lucerne. Cuius natura talis est, ut perdat homo uires clamandi, si prius hominem uiderit, quam uideatur ab eo; ut autem Iulius Solinus refert, qui plura de naturis bestiarum dicit, amatorium uillum ac pilum in caude summitate portat, quem ipse dentibus euellit, si forte capi timuerit. Eius figuram diabolus portat, qui semper humano generi iugiter inuidet, ac circuit Ecclesias fidelium ut mactet et perdat animas eorum. Quod uero generatur tonitruo primo mensis Maii, significat diabolum in primo superbie motu ruisse de celo. Quod autem in anterioribus membris uires habet, et non in posterioribus, eumdem diabolum significat prius in celo angelum lucis fuisse, nunc uero deorsum apostatam factum esse, et primo ingressu  potentem, sed, si restiteris a te fugiturum. Oculi eius nocte lucent, quia quedam diaboli opera cecis, et fatuis uiris uidentur esse pulchra atque salubria. Cum catulos nutrit, non nisi in longinquo predam capit, quia eos diabolus bonis temporalibus fouet, de quibus certus est quod in gehennalibus claustris penas sint perpessuri eternas. Illos autem omnino insequitur, qui bonis operibus ab eo elongantur, sicut de bono Iob legitur, cui omnem substantiam eius abstulit, nec non filios et filias percussit, ut a Domino recederet cor eius . Quod nunquam capite retrorsum sine toto corpore uertitur, diabolum demonstrat ad penitudinis correctionem nunquam flecti. Quid uero agendum est homini, cui lupus uires abstulit clamandi? Qui enim non  habet potestatem uociferationis, perdit auxilium longe stantis. Sed quid agendum? Deponat homo uestimentum suum, pedibus suis terram conculcando, sumens manibus duos lapillos, eosque concutiat. Quid postea? Lupus audaciam sue uirtutis perdens fugiet; homo uero tutus suo ingenio liber erit, sicut in principio. Spiritualiter autem hoc intelligendum est, atque ad superiorem sensum allegorice est ducendum. Quid enim per lupum nisi diabolum, quid per hominem nisi genus humanum, quid per uestimentum nisi peccatum, quid per lapides nisi apostolos seu ceteros sanctos uel ipsum Dominum nostrum Iesum Christum significare poterimus? Omnes enim sancti alii a prophetis adamantini et uiui lapides dicti sunt. Ipse etiam Dominus  noster in lege uocatur offensionis lapis et petra scandali , de quo dicit propheta: uirum uidi stantem supra montem adamantinum. Antequam denique redempti essemus, sub potestate inimici eramus, uocem quoque clamandi perdideramus, quoniam peccatis nostris exigentibus, a Deo non audiebamur, neque aliquem sanctorum in auxilium nobis interpellabamus. Postquam uero clemens Deus gratificauit nos in Filio suo, deposuimus in baptismo ueterem hominem cum actibus suis, ac induimus nouum, qui, iuxta Apostolum, secundum Deum creatus est in iustitia . Deinde sumpsimus lapides alterutrum ferientes, quia sanctos Dei, qui iam in celis regnant, ipso nostri oris ferimus  alloquio, ut et ipsi aures pulsent iudicis, ac ueniam criminum impetrent nobis, ne nos quem nescimus absorbeat cerberus, gaudens nostro interitu.



CAP. XXI. De uipere natura.

Physiologus dicit de uipera quod quando coitum facit, masculus infert os suum in os femine, et illa deglutiens semen, abscindit caput masculi, et masculus moritur statim. Intellige ergo quid faciat concubitus meretricius. Cum autem creuerint catuli in uentre, uiperam perforant mordentes et sic exeunt mortua matre. Hoc exemplum directum est ad Phariseos huiusmodi rem perpetrantes: Progenies uiperarum, quis ostendet uobis fugere a uentura ira?  uipere enim comparati sunt Pharisei  obscenis operibus et desideriis seruientes. Occiderunt enim patrem suum Christum, et matrem Ecclesiam persecuti sunt. Physiologus etiam dicit: Tria sunt genera uiperarum nocentium, tresque eius nature. Primum, cum senuerit, impedimentum habet oculorum, ut non uideat; sed uide quid faciat. Ieiunat quinquaginta diebus atque noctibus, donec laxetur pellis eius, tuncque uadens querit excisam et asperam petram, et transit per ipsam, sicque pelle illa spoliatur et iuuenescit. Angusta est porta, et arcta uia que ducit ad uitam . Secunde uipere natura est quod, quando pergit ad bibendum, aut ad ceundum cum anguilla, euomit prius uenenum suum in spelunca sua uel fouea. Imitemur et nos huius solertiam, ut, quando ueniemus aquam  bibere, id est diuinos sermones in Ecclesia Dei audire, non afferamus nobiscum puluereas et maculosas secularium rerum concupiscentias, sed mundatis conscientiis nostris, per humilitatem et ueram confessionem ingrediamur in templum Domini, orantes et psallentes in cordibus Domino. Tertie uero uipere natura est talis ut cum uiderit hominem nudum, timens fugiat eum. Si autem uestitum perspexerit, insilit in eum. Sic et nos spiritualiter intelligamus, quia quandiu pater noster in paradiso erat nudus, non preualebat aduersus eum diabolus, serpens antiquus. Sed postquam tunica est indutus, id est mortalitate corporis, tunc exsiliuit in eum serpens.



Cap. XXII. De serra bellua marina.

 Bellua est in mari que dicitur serra, habens pennas immanes, que, cum uiderit nauem uelificantem, eleuat alas suas, et currere contendit contra nauem triginta uel quadraginta stadiis. Cum uero deficit, ponit alas suas, et eas tandem ad se retrahens lassa subsistit, ipsam uero fluctus in profundum maris ad locum suum tunc temporis reportare consueuit. Mare autem huius seculi figuram habet. Naues ergo iustorum habent exemplum, qui sine ullo periculo uel naufragio fidei transeunt per medias huius mundi procellas et tempestates, et mortiferas uincunt undas, id est huius seculi contrarias potestates. Serra autem, que uult uelificare contra naues, figuram gerit eorum qui initium habent in bonis operibus, postea non permanentes in eis sunt cupiditate uicti,  ebrietate, et luxuria ac diuersis uitiorum generibus que tanquam fluctuantes unde maris mergunt eos usque ad inferos.



CAP. XXIII. De panthere natura.

Est animal, quod dicitur panthera, uario quidem colore, sed speciosum nimis, et mansuetum ualde. Physiologus dicit quod inimicum est solis draconibus. Cum ergo comederit et satiauerit se de uniuersis uenationibus, reuertitur in speluncam suam, ponensque se dormit per triduum. Surgens autem a somno, statim emittit rugitum per altum, simulque odorem nimie suauitatis cum rugitu, ita ut odor huius precellat omnia aromata et pigmenta. Cum ergo audierint uocem eius omnes bestie, que longe  uel prope sunt, congregantes se, nimiam suauitatem eius sequuntur. Solus autem draco cum audierit uocem eius, timore perterritus abscondit se sub terrenis speluncis. Ibi autem non ferens uim odoris eius, in semetipso contractus obstupescit et torpescit, et manet immobilis exanimusque uelut mortuus; cetera autem animalia sequuntur eam quocunque uadit. Sic et Dominus noster iehsu Christus uerus panther omne genus humanum, quod a diabolo captum fuerat, et morti erat obnoxium, per incarnationem suam ad se trahens eripuit, et captiuam ducens captiuitatem, dedit dona hominibus . Panthera enim omnis fera, quasi omne animal odore capiens interpretatur. Sic et Deus, ut diximus, uidens omne genus humanum demonibus captum idolisque mancipatum,  omneque simul predam diaboli factum, descendit de celo cum nimio incarnationis sue odore, et eripuit nos, sequimurque Dominum et Agnum quoquo ierit, impleturque prophetia: Factus sum, inquit, huic panthera [tinea] Ephraim, et sicut leo [putredo] domui Iuda . Ac per hoc significabatur iam tunc, quia Ephraim idolis seruiebat, quod uocatio gentium, et plebis Iudeorum debuerat per aduentum Christi impleri. Et quia panthera uarium est animal, significat Christum, qui est incomprehensibilis sapientia, totus simplex, bonus, clemens, firmus, et stabilis, et diuersa sapientia fulgens. Et etiam quia speciosum est animal panthera, sic enim est Christus, ueluti Dauid dicit in spiritu: Speciosus forma pre filiis hominum . Item  quia mansuetum est animal, sicut dicit Isaias de Christo: Gaude et letare, filia Sion, quia rex tuus uenit tibi mansuetus saluans . Etiam quia sicut panthera cum satiata fuerit, statim quiescit et dormit, ita et Dominus noster iehsu Christus, postquam satiatus est Iudaicis illusionibus, et flagellis, alapis, iniuriis, contumeliis, spinis, sputaminibus, ad ultimum in cruce suspensus, clauis affixus, felle et aceto potatus, lancea perforatus, his, inquam, uiolentiis Iudeorum satiatus Christus dormiuit et quieuit in sepulchro, descendensque in infernum, religauit illic draconem magnum, generis humani maximum inimicum, antiquum uidelicet serpentem. Quod autem tertia die  istud animal post satietatem et somnum surgit, et rugitum magnum emittit, et fragrat odor suauitatis ex ore eius, significat quod Dominus noster iehsu Christus tertia die surgens a mortuis, impleuit prophetiam de eo Dauid dicentis: Excitatus est tanquam dormiens Dominus tanquam potens crapulatus a uino . Statim exclamauit, ita ut in omnem terram exaudiretur uox eius, et in fines orbis terre uerba eius dicendo: Gaudete iam, et confidite, et nolite timere: Ego uici mundum . Et iterum: Pater, quos dedisti mihi, custodiui . uado ad Patrem meum, et Patrem uestrum, Deum meum, et Deum uestrum. Iterum ueniam ad uos, et non dimittam uos orphanos . Item in fine Euangelii sic dicebat Ecce ego uobiscum sum omnibus  diebus usque ad consummationem seculi . Et quid suauius aut dulcius esse potest odore Domini nostri Iesu Christi? Ita enim suauis est, ut omnes qui prope per fidem et per opera sunt, et qui adhuc fragilitate grauati longe sunt, audiant uocem eius. Repleti enim et recreati suauissimo odore mandatorum eius requirimus eum, semper sequentes eum, clamando cum Propheta. Quam dulcia faucibus meis eloquia tua, Domine! super mel ori meo . Et cum sapiente in Canticis canticorum: In odore unguentorum tuorum currimus . Et paulo post. Introduxit me rex in cubiculum suum, exsultabimus et letabimur cum eo . Oportet itaque nos quanto citius detur, sicut adolescentulas in Christo renatas animas, et per  baptismum ad nouitatem uite uenientes, post unguenta mandatorum Christi currere, et de terrenis ad celestia transmigrare, ut nos introducat rex in palatium suum, Hierusalem ciuitatem Domini uirtutum, et montem sanctorum omnium. Ibique exsultantes dicamus: Gloriosa dicta sunt de te ciuitas Dei . Sicut audiuimus, sic et uidimus in ciuitate Domini uirtutum .

Panthera est bestia minutis orbiculis superpicta, ita ut oculatis ex fuluo circulis nigra uel alba distinguatur uarietate. Hec semel omnino parturit, cuius cause ratio manifesta est. Nam cum in utero matris concreti catuli maturis uiribus ad nascendum peruenerint, oneratam matrem tanquam partui obstantem, unguibus lacorant, et effundit illa partum, seu  potius dimittit, dolore cogente. Ita corruptis matris finibus et loculis, genitale postea semen infusum non heret acceptum, sed irritum resilit foras. Unde Plinius dicit animalia acutis unguibus frequenter parere non posse. uitiantur enim intrinsecus se mouentibus catulis. Isidorus autem sic: »Panther dictus est siue quod omnium animalium sit amicus, excepto dracone, quem ualde odit; siue eo quod ea sui generis societate gaudet, quod ad eamdem similitudinem quidquid accipit reddit.« Pan [] Grece omne dicitur Latine, et ther [] fera. Item Isidorus de aromatibus: »Aromata, inquit, sunt quecunque fragrantis odoris, que India uel Arabia mittit, siue alia queuis regio.« Nomen autem aromata  traxisse uidentur, siue quod aris imposita diuinis inuocationibus apta uideantur, siue quod sese eri inserere ac miscere probentur. Nam quid est odor nisi er naribus attractus postquam ab re odorifera fuerit imbutus?



CAP. XXIu. De dracone animantium maximo.

Draco maximus est omnium serpentium siue omnium animantium super terram. Hunc Greci draconta [] uocant, Latini uero draconem, qui sepe a speluncis abstractus fertur in era, concitatusque per cum lucet er. Est autem cristatus, ore paruo, et apertis fistulis, per quas trahit spiritum, linguamque exserit. uim autem non in dentibus, sed in cauda habet et uerbere potius quam morsu rictuue nocet. Innoxius est enim a uenenis, sed ideo  huic ad mortem faciendam non est uenenum necessarium, quia, si quem ligauerit, occidit. A quo et elephas soluta sui corporis magnitudine interimitur. Nam circa semitas delitescens per quas elephantes solito gradiuntur itinere, crura eorum caude nodis illigat, ac suffocando perimit. Sunt autem in Aethiopia et in India, ubi ex ipso solis incendio est iugis estus quasi estas. Huic draconi assimilatur diabolus, qui est immanissimus serpens. Sepe in erem a spelunca sua concitatur, et lucet per cum er, quia diabolus ab initio se erigens transfigurat se in angelum lucis, et decipit stultos spe false glorie, letitieque humane. Cristatus esse dicitur, quia ipse est rex superbie. uenenum non in dentibus, sed in lingua habet, quia suis uiribus [iuribus] perditis,  mendacio decipit, quos ad se trahit. Circa semitas, per quas elephantes gradiuntur, delitescit, quia diabolus semper magnificos uiros insequitur. Crura eorum caude nodis illigat, et si potest illaqueat, quia iter eorum ad celum nodis peccatorum illaqueat, ac suffocando perimit, quia quisquis uinculo criminum irretitus moritur, sine dubio in infernum damnatur.



CAP. XXu. De elephantis natura.

Est animal elephas nomine. Physiologus dicit de eo quod magnum intellectum habet in se, concupiscentiam carnis minime in se habere dicitur. Tempore quo uoluerit pullos procreare, uadit in Orientem cum femina sua usque in locum proximum paradiso. Est autem ibidem herba mandragora nomine, de cuius  fructu femina prior degustat, et tunc masculum illum deducit ut persuasus manducet. Postquam uero manducauerint ambo, ceunt sibi inuicem, statimque femina concipit. Cum autem uenerit tempus pariendi, pargit ad lacum magnum, et ingreditur usque ad ubera, et ibidem parturit super aquam, et hoc propter draconem facit, quia insidiatur pullis eius, et illi ipsi. Masculus autem non recedit a femina, sed custodit eam super stagnum aquarum parientem, ad arcendum draconem, ut dixi, inimicum. Isti autem duo elephantes masculus et femina figuram habent Adam et Eue, qui erant in paradiso Dei ante preuaricationem gloria circumdati, nescientes ullum malum, non concupiscentie desiderium, non commistionis coitum. Cum uero de interdicta arbore  gustauit mulier, dedit uiro suo qui manducans seductus est. Tunc precipitati sunt de paradiso in hunc mundum quasi in stagnum aquarum multarum. Quod enim aliquando aqua, presens seculum significet propter diuersas perturbationes et uoluptates, Dauid insinuat cum dicit: Saluum me fac, Deus, quoniam intrauerunt aque usque ad animam meam . Et alibi: Exspectans exspectaui Dominum, et respexit me, et eduxit me de lacu miserie, et de luto fecis . Cum ergo profecti sunt in hunc miserie lacum, cognouit Adam uxorem suam Euam, et genuit Cain in luto fecis. Ideoque pius et misericors Dominus noster iehsu Christus descendens de sinu Patris, assumpsit carnem nostram,  et eduxit nos de lacu miserie, et de luto fecis, statuensque supra petram pedes nostros, immisit in os nostrum canticum nouum , dicens: Ita orabitis: Pater noster, qui es in celis , etc. Hunc hymnum docuit nos ipse, qui supra petram statuit pedes nostros. Petra autem erat Christus . Dominus autem pacis sanctificet uos ad perfectum, ut integer spiritus uester et anima et corpus sine querela in aduentum Domini nostri Iesu Christi seruetur . Quid autem ossa et pellis elephantis faciant, dicam. In quocunque enim loco uel domo incensa fuerint, odor eorum expellit inde statim omnem serpentem, uel quodque animal uenenosum. Sic denique mandata Dei, et pia opera faciunt. Si enim accenduntur in corde hominis, effugant  omne opus ueneniferum diaboli in quacunque parte.



CAP. XXuI. De elephantis natura iterum.

Item est animal, quod Grece dicitur elephas [] a magnitudine corporis. Apud Indos autem a uoce barrus uocatur, unde et uox eius barritus dicitur. Dentes eius ebur, rostrum autem promuscis dicitur, quoniam illo pabulum colligit, et ori admouet, et est ungui simile, uallo munitur eburneo. Hos boues lucas dictos putant ab antiquis Romanis. Boues, quia nullum animal maius uidebant. Lucas, quia in Lucania illos Pyrrhus in prelio primus obiecit Romanis. Nam hoc genus animantis rebus bellicis aptum est. In illis enim Perse et Indi ligneis turribus collocatis, tanquam de muro iaculis dimicant. Intellectu autem et memoria multum uigent, gregatim  incedunt nutu quo ualent, salutant homines, murem fugiunt, auersi ceunt. Quando autem parturiunt, in aquis uel in syluis non dimittunt fetus propter dracones, quia eis ualde sunt inimici, et ab eis impliciti necantur. Cum autem tempus pariendi uenerit ingreditur femina stagnum uel aliam aquam usque ad ubera, et ibi parit propter draconem, qui insidiatur illi. Quod si extra aquam uel etiam siluam pepererit, statim draco fetum eius rapit et deuorat. Masculus autem eius custodit illam parientem. Biennio portant fetus, nec amplius quam semel gignunt, nec plures, sed unum tantum. uiuunt autem trecentos annos. Apud solam Africam et Indiam elephantes prius nascebantur, nunc sola India eos gignit. Dormientes nunquam recubant, sed quando  sopori dediti, uel labore defatigantur, recreant se magnis arboribus applicati, et ipsis suffulti dormiunt. Quod eorum uenatores uel insidiatores diligenter considerantes, locum et arbores notant, et eas pene succidunt, quibus cum inniti iuxta consuetudinem putant, ruunt arbores, et elephantes cum eis ad terram prosternuntur, sicque capiuntur. Cum autem tempus uenerit eorum procreationis, ut ad fetum faciendum conuenire debeant, femina adinuenit mandragoram sibi, et prior manducat de illa, et postea de fructu mandragore dat masculo suo, et sic seducit masculum ut manducet, et sic ceunt, et statim femina concipit. Isti duo elephantes, mas et femina figurant Adam et Euam, qui erant in paradiso, nescientes  et non experti ullum malum, non concupiscentie desiderium, nec commistionis amplexum. Cum autem de interdicta arbore gustauit mulier, uirumque seduxit, et manducauit, de paradiso exsules et miseri exierunt in hunc mundum, tanquam in stagnum aquarum multarum, in uallem lacrymarum et in locum miserie. Ossa et pellis de elephante in quocunque loco incensa fuerit, odor eorum inde fugat serpentes, uel si qua noxia fuerint uenena, uenenosa reptilia eo non accedunt. Sic mandata Dei eum purificant et cor eius, qui ea intra se custodit et obseruat, et nulla suggestio inimici eo preualet inuenire aditum. Isidorus: »Mandragora dicitur eo quod habeat mala, id est, poma suaue olentia ad magnitudinem mali nucum auellenarum.« Unde  et eam Latini malum terre uocant. Hanc pete antropomorphon appellant, eo quod habeat radicem formam hominis imitantem, cuius cortex uino immistus, ad bibendum datur iis quorum corpus propter curationem secandum est, ut soporati dolorem non sentiant. Huius species sunt due, femina foliis lactuce similibus mala generans ad similitudinem prunorum. Masculus uero foliis bete similibus.



CAP. XXuII. De pelicani natura.

Pelicanus auis est Aegyptiaca, habitans in flumine Nili. Tradunt autem duo genera pelicanorum: unum in aquis habitans, et esca eius animalia uenenata sunt, hoc est lacerte, serpentes, crocodili, et onocrotali, id est aues longo collo et rostro, dum bibunt asininum ruditum et crepitum imitantes. Physiologus  refert de pelicano quod amator est nimius filiorum. Cum enim genuerit pullos, et incipiunt crescere, parentes suos in faciem percutiunt, qua de re parentes irati repercutiunt eos et occidunt. Mater uero tertia die mortis eorum, pre compassione rostro in costa seu latere aut pectore se uulnerans, sanguinem super pullos suos effundit, et sic a mortuis eos resuscitat ad uitam. Auis ista significat Dominum per Isaiam prophetam dicentem: Filios enutriui et exaltaui, ipsi autem spreuerunt me . Omnipotens itaque Deus Pater totius creature nos cum non essemus, fecit ut ipsi seruiremus. Nos uero percussimus eum in faciem, quia et eum et mandata uite relinquentes spreuimus, qui tamen propter nos Filium suum tradidit, et perforato latere eius lancea  militis in cruce, continuo exiuit sanguis et aqua in salutem et redemptionem nostram. Aqua enim baptismi est gratia, sanguis uero eius calix est noui et eterni Testamenti, quam in sanctis manibus tenens benedixit gratias Deo Patri agens, et dedit illum nobis bibere in remissionem peccatorum nostrorum.



CAP. XXuIII. De lacerto, stellione et lacerta.

Lacertus est reptile genus animantis, uocatum ita eo quod quasi lacertos et brachia habeat. Genera autem lacertorum sunt plura, ut botrax, salamandra. saura, stellio. Stellio a colore inditum nomen habet. Est enim tergore pictus lucentibus guttis in modum stellarum. Est uolatile animal quod lacerta dicitur, utrisque oculis clara ut sol. Physiologus dicit de ea,  quod quando senuit, lumen eius ita impeditur, ut nec solis lumen uideat, sed sue nature huiusmodi prestat medicamentum. Inquirit parietem tendentem contra orientem, et per foramen arctum exit apertis oculis, et sic renouatur. Et tu homo, qui ueteri tunica indutus es, quando oculi tui cordis caligant, quere locum tendentem orientem uersus, id est ad solem iustitie Christum Dominum nostrum te conuerte, cuius nomen Oriens dicitur , quatenus oriatur in corde tuo per Spiritum sanctum, et lucem misericordie sue ostendet tibi, qui illuminat omnem hominem uenientem in hunc mundum .



CAP. XXIX. De formice natura.

 De formica Salomon ita dicit: uade ad formicam, o piger, et meditare eam, que cum sit uiribus infirmior, multum per estatem frumentum reponit . Physiologus dicit tres habere uirtutes formicam. Prima eius uirtus est quod, cum formice exierint de spelunca sua, ambulant ordinatim, et querunt grana cuiuslibet seminis. Cum autem inuenerint, ore apprehendunt singula grana, portantes ea in speluncam suam. Alie uero formice non habentes grana in ore suo, sed uacue obuiam uenientes eis, que uehunt cibaria in ore suo, non dicunt eis: Date nobis de annona uestra, sed uadunt querentes per uestigia illarum, et sumunt sicut et ille, et afferunt in speluncam suam. Et hec quidem dicta sunt de irrationalibus animantibus atque infirmis reptilibus,  quod tam prudenter agunt quod nulla illarum stulta remanet, sed omnes argute et sapientes inueniuntur aut efficiuntur. Quanto magis ille quinque uirgines rationales, que per negligentiam suam facte sunt stulte, debuerunt imitari illas quinque sapientes, et sumere etiam oleum in uasis suis unde ille sumpserunt, et non per desidiam, ac per stultam spem suam petere ab illis sapientibus, dicentes: Date nobis de oleo uestro . O quam fatua stultitia! nam si ex se non potuerunt intelligere, ut inde peterent unde et ille petierunt, uel formicarum solertiam imitari debuissent. Sed dum de alienis uasis oleum sperant, superueniente sponso foris remanserunt stulte cum lampadibus exstinctis. Recondit  autem grana in spelunca sua, ne ex humore madefacta germinent, et ne hiemis tempore fame pereat. Et tu homo Dei, Scripturam ueteris Testamenti diuide in duas partes, hoc est secundum historiam, et secundum spiritualem intellectum. Diuide ueritatem a figura. Separa corporalia a spiritualibus et spiritualia a corporalibus. Transcende a littera occidente ad spiritum uiuificantem, ne littera germinante in die hiemis, id est in die iudicii, fame pereas. Dicit enim Apostolus: Lex spiritualis est, ego carnalis . Littera occidit, spiritus autem uiuificat . Et alibi. Hec autem in figura contingebant illis. Scripta autem sunt ad correctionem nostram, in quos fines seculorum deuenerunt , Iudei enim litteram sequentes, spiritualemque  intellectum contemnentes, facti sunt prophetarum contemptores, ac sui Domini interfectores et ideo nunc usque fame pereunt quia inanibus paleis uacantes, triticum perdiderunt. Tu ergo homo Dei rade uirgas, et tolle corticem earum, ut oues tue mundos ac spirituales, non carnales, ac uitiosos faciant fetus. Hec autem omnia spiritualibus quidem credentibus sunt intelligibilia, non credentibus uero non intelligibilia. Tempore messis inter segetes ex odore intelligit formica, an hordeum sit in spica illa, an triticum, et si fuerit hordeum, transit ad aliam spicam, et odorat, et cum senserit, que spica tritici est, ascendit sursum in spicam, et tollens inde granum deponit, et portat illud in cubiculum suum. Hordeum autem brutorum animalium  cibus est, unde et hereticos significat, qui prauo cibo animas hominum pascentes occidunt. Fuge igitur, o Christiane, fuge Sabellium, et Donatum, et Photinum, a quibus tanquam ex utero draconis serpentini fetus prodierunt. Horum hominum dogmata falsa sunt, itaque inimica ueritati.

Etymologia. Formica est dicta quasi ferens micas farris. Cuius solertia multa est. Prouidet enim in futurum, et preparat sibi in estate, quod in hieme comedat. In messe eligit triticum, hordeum uero non tangit. Dum pluit super frumentum eius, totum eiicit. Dicuntur et in Aethiopia esse formice ad magnitudinem canis, que arenas aureas pedibus eruunt, quas custodiunt ne quis auferat, auferentesque ad necem persequuntur. Sed ii, qui uolunt ab eis aurum  abripere, accipiunt equas cum pullis suis, et fame affligunt eas tribus diebus, deinde religant pullos earum ad littus aque que currit inter eos et formicas, et equas agunt trans aquam illam impositis clitellis super dorsum illarum, que ubi uident trans flumen herbas uirentes, pascuntur per campos ultra flumen. Formice autem uidentes scrinia et clitellas super dorsum earum comportant aureas arenas in eas, uolentes eas ibi recondere. uesperascente autem die, postquam satiate sunt eque, et auro onuste, audiunt pullos suos hinnientes propter famen, et ita regrediuntur ad eos cum auro multo. Est et aliud animal, quod formicaleon dicitur, quod est uel formicarum leo, uel certe formica pariter et leo. Est  enim animal paruum, formicis ita infestum, ut se in puluere abscondat, et formicas frumenta portantes interficiat. Proinde leo et formica uocatur, quia sicut aliis animalibus leo, ita formicis aliis hec fortior est.



CAP. XXX. De aspidis natura.

Aspis secundum Isidorum uocata est, quod morsu uenena immittat et spargat. As enim ut uult, uel potius Grecis uenenum dicitur. Huius diuersa sunt genera et species, et dispares ad nocendum effectus. Aliis sic dictam placet a defendendo; nam aspiso [] dicitur defendo, eo quod aspis [] etiam scutum dicitur. Fertur enim aspis cum ceperit pati incantatorem, qui eam quibusdam carminibus euocat, ut eam de cauerna sua  producat, cum illa exire noluerit unam aurem in terram premit, alteram cauda obturat et operit, atque ita uoces illas magicas non audiens non exit ad incantatorem. Dipsas genus est aspidis, que Latine scythale dicitur, quia is, quem momorderit, siti perit. Hypnale etiam genus est aspidis dicta eo quod somno necat; hanc sibi Cleopatra apposuit, et ita morte quasi somno soluta est. Hemorrhois etiam aspis nuncupatur, eo quod sanguinem sudet qui ab ea morsus fuerit, ita ut dissolutis uenis quidquid uite est per sanguinem effundat. Grece enim sanguis hema [] dicitur. Prester est aspis semper ore patenti et uaporante currens, cuius peta sic meminit.

 Oraque distendens auidus fumantia prester. 

Is quem percusserit, distenditur, enormique corpulentia necatur. Extuberatum enim putredo sequitur. Seps, tabificus serpens etiam de genere aspidum est, qui si momorderit hominem, eum statim consumit, ita ut liquefiat totus in ore serpentis. In aspidum naturam est quod imitemur, et est quod uitemus; quod imitemur, ut contra Syrenum, id est uoluptatum illecebras, et fraudulentas blanditias interiores occludamus aures, ut simus, iuxta uerbum Domini, prudentes, ut serpentes. Quod uitemus, ne serpens antiquus nos ut dipsas auaritie siti feriat, aut pigritie somno obruat ut hypnale, aut ire sanguinolentia maculet ut hemorrhois, aut ambitionis hiatu alteriusue peccati ueneno turgentes ut prester  distendat.



CAP. XXXI. De charadrio seu charadro aue maritima. Ideo distincte ponitur, quod Theodorus gaza eam charadrium uocat. Suidas charadrum, qui dicit esse auem maritimam magnam et ingluuiosam, quam aspicientes icteri liberantur, quod Plinius de ictero aue asseruit fortasse eadem et ab effectu sic dicta. Sed audiamus auctorem.

Est uolatile quod dicitur charadrius. Hic scribitur in Deuteronomino non manducandus . Physiologus dicit de eo quod est totus albus, nullam partem nigri in se habens, cuius interior fimus oculorum caliginem curet. Quisquis autem egritudine detinetur, per hanc uolucrem agnosci solet utrum uiuere an mori debeat. Si enim infirmitas adest ad mortem, mox faciem suam charadrius  auertit ab illo homine, et non dubitant quin moriatur homo ille. Si autem conualescere et sanari debet, intendit in eum diligenter charadrius, et accedens, os suum ponit super hominis os, afflatuque suo abstrahit omnem infirmitatem hominis intra se, uolansque in ere contra solem, comburit eius infirmitatem et dispergit, et sanatur infirmus, et fit incolumis. Sic et Christus de seipso protestatus est: uenit enim princeps mundi huius, et in me non habet quidquam . Quia peccatum non fecit, nec inuentus est dolus in ore eius . ueniens autem ipse ad infirmitatem populi Iudeorum auertit se ab eo, et conuertit faciem suam ad gentes, tollensque nostras iniquitates, et portans peccata  nostra, exaltatus est in crucem, ascendens autem in altum, captiuam duxit captiuitatem, dedit dona hominibus. In propria ac sua uenit, et sui eum non receperunt, quotquot autem receperunt eum, dedit eis potestatem filios Dei fieri . Iam si est aliquis dubitans, cur immunda animalia ad significationem rei bone ut mundande conscientie et erudiende referantur, ut serpens, draco, leo, et aquila, et his similia sciat quod quandoque fortitudinem et regnum Christi significant, quandoque uero rapacitatem diaboli, atque ita uariis posse applicari.



CAP. XXXII. De sirenarum seu sirenum natura.

Dicente Isaia de Babylonia: Syrene habitabunt in delubris uoluptatis eius . Syrene animalia sunt ipsis acquiescentibus mortifera que ut physiologus  describit, superne usque ad umbilicum figuram muliebrem habent, inferna uero pars usque ad pedes piscis habet figuram. Mirificum quoddam ac dulcisonum melodie carmen canunt, ita ut per suauitatem uocis, auditus longe nauigantium inuitent, et ad se trahant, ac nimia suauitate modulationis perlectent aures, et eos ac sensus eorum delinientes in somnum uertant. Tunc demum cum uiderint eos grauissimo somno sopitos, inuadunt eos, et dilaniant carnes eorum, ac sic per suauis soni uoces, ignaros et insipientes homines decipiunt, et necant. Sic et illi, qui deliciis huius seculi, et pompis et theatralibus uoluptatibus delectantur, tragediis et comediis dissoluti, uelut graui somno sopiti aduersarium preda efficiuntur. Syrenas tres fingunt fuisse  ex parte uirgines, et ex parte pisces, habentes squamas et caudam piscinam, quarum una uoce, altera tibiis, tertia lyra canebat, que incautos per ea loca nauigantes cantuum illecebris naufragio periclitari faciebant. Secundum autem ueritatem meretrices fuerunt, que transeuntes ad egestatem adegerunt, ideoque illis dicte sunt inferre naufragia. Habuisse autem squamas, et in fluctibus habitasse dicuntur, quia fluctus uenerem creauerunt.



CAP. XXXIII. De onocentauro rursus.

Idem dicit: onocentaurus et pilosus clamabit alter ad alterum . Onocentorum, ut etiam supra diximus, duobus naturis constare physiologus asserit; superior enim pars centauro, id est homini equestri similis est; inferioris uero partis  membra sunt onagri, id est asini agrestis. Huic assimilantur uecordes atque bilingues specie homines, moribus autem informes, dicente Apostolo: Habentes speciem pietatis, uirtutem autem eius abnegantes . Unde in Psalmo: Homo cum in honore esset, non intellexit, comparatus est iumentis insipientibus, et similis factus est illis .



CAP. XXXIu. De adamantis uirtute.

Physiologus dicit quod est lapis qui dicitur adamas, et in quodam monte Orientis inuenitur, ita tamen ut nocte queratur, non in die, quia nocte lucet, et indicatur ubi fuerit. Per diem autem non lucet, quia sol obtundit lumen eius. Contra huius lapidis duri tiem non ferrum, nec ignis, nec alius lapis potest  preualere. De hoc lapide dicit propheta, ut adamantem, et ut silicem dedi faciem tuam . Et quia Creatori creatura preualere non potest, ideo adamas Christus est. Ex illo uero adamante omnes sancti adamantini lapides a propheta dicti sunt, sicut a nomine Christi Christiani uocantur, et nominantur. Ergo mons, quem dicit physiologus Orientalis, in quo lapis adamas inuenitur, est Christus, qui sicut in Patre agnoscitur, ita Pater in Filio. Ipse enim dicit: Ego in Patre, et Pater in me est; ; et iterum: Qui uidet me, uidet et Patrem . Quod lapis per diem non inuenitur, significat Christum occultasse descensionem suam celestibus uirtutibus, et dominationibus et potestatibus, qui tanquam luminaria Dei assistunt, sed nunquam sciuerunt  mysterium descensionis, et incarnationis eius quod facturus erat in terris. Denique iam transactis omnibus mirabilibus eius, que fecit pro humani generis redemptione, cum ascendisset in celos, integrum atque perfectum hominem illuc se inducens, uidentes etiam superne ciuitatis exercitus dixerunt. Quis est iste rex glorie?  Quis est iste qui uenit de Edom, tinctis uestibus de Bosra?  quasi dicat: Quis est iste qui ascendit ex sanguine, et rubor uestimenti eius ex carne? Et in nocte inuenitur ille lapis, quoniam in istius celi tenebras descendit, et illuminauit omne hoc genus, quod sedebat in tenebris, et in regione umbre mortis, sicut Dauid propheta in persona totius humani generis. Quoniam tu illuminas lucernam meam, Domine, Deus  meus, illumina tenebras meas . uenit ergo Dominus, et lucernam quam exstinxerat diabolus, id est animam, et corpus in se suscipiens illuminauit splendore sue gratie uiuificans et reparans manifestius, dicente Apostolo de tam admirabilis mysterii sacramento: Etenim manifeste, inquit, magnum est mysterium pietatis, quod manifestum est in carne, iustificatum est in spiritu, apparuit angelis, predicatum est in gentibus, creditum est in mundo, assumptum est in gloria . Quod autem de eo lapide dicit physiologus, quod neque ferrum illi preualet, id est mors illi non dominabitur, deleuit enim et conculcauit mortem, sicut Apostolus testatur, dicens: Deuicta est mors in uictoria. Ubi est mors contentio  [uictoria] tua? Ubi est mors aculeus [stimulus] tuus?  Sed neque ignis illi potest nocere id est diabolus, qui ignitis iaculis suis succendit omnem terram, ciuitates, id est luxuriosos, ebriosos et iracundos, de quibus Isaias dicit: Terra uestra deserta, ciuitates uestre igni succense sunt . Dominus enim iehsu Christus interficiet eum spiritu oris sui . Sed neque alter lapis illi nocuit, id est nullus homo penitus, neque ulla creatura preualuit aduersus eum. Omnia enim per ipsum facta sunt, quia sine ipso factum est nichil . Adamas paruus est, et indecorus, ferrugineum habens colorem, et splendorem crystallinum, et in modum nuclei auellani inuenitur, ac nulli cedit materie, nec ferro, nec igni, nec unquam incalescit. Unde et  nomen interpretatione Greca indomita uis eius accepit. Sed cum sit inuictus ferro, ignisque contemptor, hircino tamen sanguine recenti, et calido maceratur, sicque multis ictibus ferri frangitur, cuius tragmentis insculptores pro gemmis insigniendis perforandisque utuntur. Hic autem dissidet cum magnete lapide, in tantum ut iuxta positus ferrum non patiatur abstrahi in magnetem [magneti]. Sed si fuerit amotus adamas, tum magnes ferrum rapit, et comprehendit et aufert. Fertur quoque electri more uenena depellere, metus uanos expellere, maleficis resistere artibus. Genera eius sunt sex, quibus quia ad institutum nostrum parum faciunt, supersedeo.



CAP. XXXu. De concha seu concha margaritifera.

 Est inter conchas margaritiferas, id est conchas et margaritas que Latine uniones, et uulgo perle uocantur ferentes, species quedam, que ab aliis marmetholion, ab Latinis concha Sabea dicitur, quia concaua est et rotunda. Est autem in duas partes diuisa, ita ut, cum uoluerit, aperiat se, et, cum uoluerit, claudat. Hec ergo de fundo maris ascendit, et matutino rore alit intra se carnem. Ergo cum ascenderit de loco suo super mare, aperit os suum, et suscipit intra se de rore celi, et circumfulget eam radiis solis, et sic intra eam margarita pretiosa et splendida ualde, quippe que rore celi concepta est, et de radio solis clarificata. Lapis autem iste, qui dicitur conchus, figuram gerit sancte Marie, de qua propheta Isaias dicit: Et egredietur uirga de  radice Iesse . Et iterum: Ecce uirgo concipiet, et pariet filium . Que uirga uirgo sancta Maria est dicta. Flos uero, qui de sancta Maria est natus, Dominus noster iehsu Christus est. Sicut enim de mari ascendit concha, in qua nascitur conchus lapis, sic sancta Maria ascendit de domo patris sui ad templum Dei, et ibi accepit rorem celestem. Hec sunt uerba, que dicta sunt ad eam ab angelo Gabriele: Spiritus Domini superueniet in te, et uirtus Altissimi obumbrabit tibi, ideoque quod nascetur ex te sanctum, uocabitur Filius Dei . Ecce hi sermones sunt, hic ros celestis. Sicut multo ante patriarcha Isaac benedicens filium suum, et significans quod Christus ex semine eius nasceretur, ait ad  eum dicens: Det tibi Deus de rore de celi, et de pinguedine terre , castam atque intactam Mariam uirginem significans, matutinus autem ros quem concipit tempus orationis matutinum describit. Quod autem aperit os suum concha, significat ubi Maria dixit ad angelum; Ecce ancilla Domini, fiat mihi secundum uerbum tuum , et statim accepit Spiritum sanctum in se, et uirtus Altissimi tanquam sol iustitie clarificauit eam, atque quod natum est ex ea, uita est, et lux. uenit lux uera, que illuminat omnem hominem uenientem in hunc mundum . De quo et Paulus: Qui cum sit splendor glorie, et figura substantie eius , etc. Et alibi: In quo complacuit omnem plenitudinem diuinitatis inhabitare . De ista igitur margarita legitur in  Euangelio, quod simile est regnum celorum homini negotiatori querenti bonas margaritas. Inuenta autem una pretiosa margarita, uendidit omnem substantiam suam, et possedit hanc margaritam . Iste autem negotiator est utique chorus apostolorum. Omnes enim apostolos unum negotiatorem dicit, propter unitatem fidei. Etenim non est Iudeus, neque Grecus, neque seruus, neque liber, neque Scytha, neque barbarus, neque masculus, neque femina, omnes enim sumus unum in Christo Iesu . Idem ergo bonus et sapiens negotiator, id est sanctus chorus apostolorum, querit bonas margaritas, hoc est lex et propheta, siue omnis anima credens querit Deum. Querit etiam uir iustus bonas margaritas, hoc est apostolos et prophetas et patriarchas,  per quos possit ad illam ueram et pretiosam peruenire margaritam. Isti sunt lapides sancti, qui uoluuntur super terram. Cum ergo commemoratus ille bonus negotiator inuenit illam pretiosam et bonam margaritam, id est Dominum nostrum Iesum Christum Filium Dei uiui, emit eam uenditis omnibus facultatibus suis, id est contemnens et spernens non solum istius uite substantiam, sed etiam uxorem et filios, et omnem cognationem carnalem, insuper et corpus suum et animam, sicut ueritas dicit: Quicunque perdiderit animam suam propter me, inueniet eam . Hec omnia uidens apostolorum chorus non aurum accipit, neque argentum, sicut beatus Petrus ad illum claudum stipem petentem: Argentum, inquit, et aurum non est mihi;  quod autem habeo, tibi do. In nomine Domini nostri Iesu Christi Nazareni surge et ambula . Et Paulus. Omnia, inquit, quecunque erant mihi lucra, hec propter Christum arbitratus sum detrimenta, propter eminentem scientiam Christi . Qui ergo confitenter contempserit omnes facultates suas, uxoremque et filios et omnem cognationem suam, insuper corpus et animam propter unius margarite acquisitionem; si certissime confisus fuerit, et crediderit posse unam margaritam acquirere, longe maiores et meliores diuitiarum facultates precellentioremque honorem, insuper et glorie coronam habebit, que omnia ille negotiator possidet, qui est apostolorum chorus, per unum illum lapidem pretiosum Dominum nostrum Iesum Christum,  qui est uere margarita, uia, ueritas et uita nostra . Denique audi ipsum in Euangelio dicentem: Ecce dedi uobis potestatem spirituum immundorum, et calcandi super omnes serpentes et scorpiones et supra omnem potestatem diabolicam, et sanandi omnes languores et infirmitatem . Et iterum: Euntes predicate quoniam appropinquauit regnum celorum, infirmos curate, leprosos mundate, cecos illuminate, mortuos suscitate, demonia eiicite . uidete nunc quam inestimabilis sit ista margarita sanctis martyribus, qui non solum cum in hac uita essent, sed etiam post huius uite excessum mira egerunt, sicut nunc uidemus quomodo in obsessis corporibus spiritus immundi illorum uirtute  et potestate torquentur et cruciuntur, et inuisibilibus flagellis uerberantur, quousque eiiciantur et effugentur ab hominibus, sicut ipsi demones audientibus nobis exclamant uociferantes, et rogantes eos ut cessent torquere eos, tam uarii et multiformes. Alii enim clamantes, alii rugientes, sicut serpentes sibilantes fugantur ab obsessis hominum corporibus per apostolorum hominumque sanctorum uirtutes, que illis secundum merita sua a Domino date sunt. Honorem uero illum transcendentem et superimentem omnibus terrenis honoribus, sortiti sunt ab ipso pretioso lapide, pro quo omnia sua bona dimiserunt, ut illum celestem thesaurum possiderent, qui dicunt ad Saluatorem: Ecce nos quidem dimisimus uxores et filios et omnes possessiones  propter te, quid facies nobis in regno tuo?  Et ille dicit illis: Amen, amen dico uobis, cum sederit Filius hominis in sede maiestatis sue ad iudicandum orbem terre, sedebitis et uos super sedes duodecim, iudicantes duodecim tribus Isrel . Unde satis confidenter Paulus apostolus dicit: Nescitis quoniam angelos iudicabimus? et a nobis iudicabitur hic mundus . Tanta enim gloria, tanto honore remuneratus est apostolorum chorus, ut in hoc seculo adhuc positus legitimus ille atheleta Christi Paulus preuiderit in celis iustitie sue coronam, sicut exsultans ait: Bonum certamen certaui, cursum consummaui, fidem seruaui; de cetero reposita est mihi corona iustitie, quam reddet mihi Dominus in illa die iustus iudex, non solum  mihi, sed et omnibus qui diligunt presentiam regni eius . Talem coronam meretur a Christo bonorum apostolorum chorus, talemque retributionem apostoli recipient pro corruptibilibus.



CAP. XXXuI. De aspidochelone, bellua aquatica, habente partem figure aspidis, partem testudinis; cheloni chelone enim est testudo bellua marina; cuius etiam in sequenti opere mentio fiet.

Est bellua in mari, que dicitur Grece Aspidochelone [], Latine autem aspidotestudo. Cetus autem est magnus, habens super corium suum tanquam sabuli seu arene aggerem, iuxta maris littus frequenter uictitans. Hec in medio maris eleuat dorsum suum super undas maris sursum, ita  ut nauigantibus nautis non aliud credatur esse quam insula, precipue cum uiderint totum illum locum sicut in omnibus littoribus maris sabulo esse obtectum. Putantes autem insulam esse, applicant nauem suam iuxta eam, et descendentes, figunt illic palos, et alligant nauem, deinde ut coquant sibi cibos post laborem, faciunt ibi focos et ignes super arenam, quasi super terram. Illa uero, ut senserit ardorem ignis, subito mergit se in aquam, et nauem secum trahit in profundum maris. Sic patiuntur omnes qui increduli sunt, et quicunque ignorant astutias diaboli, qui spem suam ponentes in eum, et operibus eius se obligantes, simul merguntur cum illo in gehennam ignis ardentis. Ista est astutia eius. Secunda huius bellue natura est hec. Quando  esurit, aperit os suum, et quasi quemdam odorem suaue olentem exhalat de ore suo, quem mox ut senserint minores pisces, congregant se intra os ipsius. Cum autem repletum fuerit os eius diuersis piscibus pusillis, subito claudit os suum, et transgluttit eos. Sic patiuntur omnes qui sunt modice fidei. uoluptatibus enim ac lenociniis quasi quibusdam odoribus diabolicis inescati, subito absorbentur ab eo sicut pisciculi minuti. Maiores enim se continent ab illo, neque appropriant ei. Sic etiam qui Christum semper in sua mente habent, magni sunt apud eum, et si sunt perfecti, agnoscunt multiformes astutias diaboli, et custodiunt se ab eo, et magis  resistunt; ille uero fugit ab eis. Dubii autem et modice fidei homines, dum uadunt post uoluptates et luxurias diaboli, decipiuntur, dicente Scriptura: Unguento et uariis odoribus delectantur  Et sic confringitur a ruinis anima. Cetus dicitur ab immanitate corporis. Habent enim ingentia corpora hec genera belluarum, equalia montibus, in tantum ut etiam ibi naues quasi ad insulam applicentur, sicut ille qui excepit Ionam, cuius aluus tante magnitudinis fuit, ut putaretur infernus, dicente ipso Iona propheta: De uentre inferni clamaui, et exaudisti uocem meam .





LIBER TERTIUS, In quo quia plurima eadem cum iis que in superioribus dicta sunt, recitantur, nolui eadem repetere, sed ubi dicta sint, indicare. 


 Bestia unde dicta sit, et que sint bestie, uide libro secundo, in prologo.

De leone, et eius naturis, lib. II, cap. 1.



CAP. PRIMUM. De tigride.

Tigris uocata est propter uolucrem fugam; ita enim nominant Perse et Medi sagittam. Est autem bestia uariis distinctis maculis, uirtute et uelocitate mirabili, ex cuius nomine flumen Tigris uocatur, quod is rapidissimus sit omnium fluuiorum. Has magis Hircania gignit. Tigris uero ubi uacuum rapte sobolis reperit cubile, illico uestigiis raptoris insistit, atque ille, quamuis equo uectus fugaci, uidens tamen uelocitate fere se posse preuerti, nec ullum euadendi suppetere sibi posse subsidium, tigrim huiusmodi fraude amollitur: ubi se contiguum uiderit,  spheram de uitro, id est speculum rotundum proiicit; at illa imagine sui luditur, et sobolem putat, reuocatque impetum, colligere fetum desiderans. Rursus inani specie detecta, totis se ad comprehendendum equitem uiribus fundit, et iracundie stimulo uelociter fugienti imminet. Iterumque ille appropinquantem sphere obiectu retardat, nec tamen sedulitatem matris, memoria fraudis excludit. Cassam uersat imaginem, et quasi lactatura fetum residet. Sicque pietatis sui studio decepta et uindictam amittit et prolem.



CAP. II. De pardo, et leopardo.

Pardus est ferarum genus uarium, ac uelocissimum, et preceps ad sanguinem. Saltu enim ad  mortem ruit. Leopardus ex adulterio leene et pardi nascitur, et tertiam originem efficit, sicut et Plinius in naturali historia dicit leonem cum parda, aut pardum cum leena concumbere, et ex utroque coitu degeneres partus creari, quales sunt ex diuersis speciebus progeniti mulus et burdo.

     De panthera uide lib. II, cap. 23.
    De antalope seu antula, lib. II, cap. 2.
    De unicorni uide lib. II, cap. 6.





CAP. III. De lynce.

Lynx dicitur, quia in luporum genere numeratur, bestia maculis tergo distincta ut pardus, sed similis lupo. Huius urinam conuerti in duritiam pretiosi lapidis dicunt, qui lygurius seu lycurius ut a Plinio et Solino appellatur; quod et ipsas lynces hoc modo probatur sentire, nam egestum liquorem arenis quantum possunt contegunt, inuidia quadam nature, ne talis egestio transeat in usum humanum. Lynces dicit Plinius extra fetum unum non admittere secundum.



CAP. Iu. De gryphe.

 Gryphs, seu, ut Isidorus scribit, gryphes est animal pennatum et quadrupes, quod in hyperboreis nascitur montibus, omni parte corporis, leoni, alis et facie aquilis simile, equis uehementer infestum. Nam et homines uiuos discerpit. et integros in nidum asportat.

    De elephante uide lib. II, cap. 26.
    De castore uide lib. II, cap. 9.
    De ibice uide lib. II, cap. 15.
    De hiena uide lib. II, cap. 10.





CAP. u. De bonaso.

In Asia animal nascitur, quod bonasum uocant, cui caput taurinum, ac deinceps corpus omne rectum, iuba equina, cornua autem ita habet multiplici flexu in se recurrentia, ut si quis in ea offendat,  non uulneretur, sed quidquid presidii monstro illi frons negat, aluus sufficit. Nam cum in fugam uertitur, proluuie citi uentris fimum egerit per longitudinem trium iugerum, cuius ardor quidquid contigerit, adurit. Ita egerie noxia submouet insequentes.

     De simiis uide lib. II, cap. 12.
    De ceruis uide lib. II, cap. 14.
    De capro uide lib. II, cap. 13.
    De monocerote siue unicorni uide lib. II, cap. 6.





CAP. uI. De urso.

Ursus fertur dictus, quod ore suo formet fetus, quasi orsus. Nam aiunt eos informes generare partus, et quamdam carnem nasci quam mater lambendo in membra componit, sed hec immaturitas facit deformes partus. Denique tricesimo die generat, unde euenit ut precipitata fecunditas informis procreetur. Ursorum caput inualidum, uis maxima in brachiis et lumbis, unde etiam interdum erecti insistunt. Et medendi industriam non pretermittunt. Siquidem graui affecti cede et sauciati uulneribus,  mederi sibi solent, herbe cui nomen floinus, ulcera subiicentes sua, ut solo curentur attactu. Ursus eger formicas deuorat. Numidici ursi ceteris prestant rabie duntaxat, et uillis profundioribus. Nam genitura par est quoquo loco editis. Ceunt non eodem modo quo alie quadrupedes, sed apti mutuis amplexibus uelut humanis coniunctionibus copulantur. Desiderium ueneris hiems suscitat. Secreti honore reuerentur mares grauidas, et in iisdem licet foueis, partitis tamen per scrobes secubationibus diuiduntur. Lucine illis tempus properantius est, quippe uterum tricesimus dies liberat, unde euenit ut precipitata fecunditas informes procreet partus. Carnes pauxillas edunt, quibus color candidus,  oculi nulli. Hos lambendo sensim figurant, et interdum ad pectora fouent, ut assiduo incubatu calefacte animalem trahant spiritum. Interea cibus nullus. Sane diebus primis quatuordecim matres ita in somnum concidunt, ut nec uulneribus excitari queant, ita de cauernosis in quibus latent montibus mox egresse in diem liberum, tantam patiuntur insolentiam lucis, ut putes obsitas cecitate. Insidiantur aluearibus apum, maxime fauos appetunt, nec auidius aliud quam mella captant. Cum gustauerint mandragore mala, moriuntur; sed eunt obuiam, ne malum in perniciem conualescat, et formicas deuorant ad recuperandam sanitatem Si quando. cum tauris pugnant, sciunt quibus potissimum partibus minorentur, nec aliud quam cornua et nares  appetunt cornua, ut armatura deficiant, nares, ut dolor sit in loco tenerrimo.



CAP. uII. De leucrocuta.

In India nascitur bestia, que uelocitate precedit uniuersas feras, et dicitur leucrocuta nomine, ipsa asini magnitudine, cerui clunibus, pectore ac cruribus leonis, capite equi, bisulca ungula, ore usque ad nares dehiscente, dentium locis osse perpetuo. Hec quidem quoad formam, nam uoce loquentium hominum sonos emulatur.

    De crocodilo uide lib. II, cap. 8.





CAP. uIII. De Manticora.

In India nascitur animal, quod manticora dicitur, triplici dentium ordine ceunte uicibus alternis, facie  hominis, glaucis oculis, sanguineo colore corpore leonino, cauda uelut scorpionis aculeo spiculato, uoce tam sibila ut imitetur fistularum modulos. Humanas carnes auidissime affectat, pedibus sic uiget, saltibus sic potest, ut morari eam nec extentissima spatia possint, nec obstacula latissima.



CAP. IX. De tharando.

Aethiopia mittit bestiam tharandum nomine, boum magnitudine, bisulco uestigio, colore ursi, ramosis cornibus, capite ceruino, uillo profundo. Hunc tharandum affirmant habitum metu uertere, et, cum delitescit, fieri ad similitudinem cuiuscunque rei cui se approximauerit, siue illa sit alba ut saxum, siue uirens ut frutetum, siue quem alium modum preferat.

    De uulpe uide lib. II, cap. 5.





CAP. X. De eale animali.


Est bestia que dicitur eale, magna ut equus, cauda elephantis, nigro colore, maxillis aprinis, cornua preferens ultra modum longa, ad obsequium eius, uelut motus accommodata, nec enim rigent, sed mouentur ut usus exigit preliandi, quorum alterum replicat, et cum altero pugnat, ut si ictu aliquo alterius acumen offendatur, acies succedat alterius.

    De lupo uide lib. II, cap. 20.





CAP. XI. De cane, et eius natura.

Canis nomen Latinum Grecam habere uidetur etymologiam. Cynos [] enim Grece canis dicitur Latine, licet quidam a canore latratus appellatum existiment, eo quod canore insonat, unde et canere dicitur. Nihil autem sagacius canibus. Plus  enim sensus ceteris animalibus habent; nam soli sua nomina recognoscunt, dominos suos diligunt. Canum sunt plurima genera. Alii ad capiendum inuestigant siluarum feras. Alii custodes domorum, substantiam dominorum suorum custodiunt, ne forte rapiantur in nocte a latronibus. Pro dominis suis etiam morti se obiiciunt uoluntarie, ad predam cum domino suo currunt, corpus etiam domini sui mortuum custodiunt, et non derelinquunt, quorum postremo natura est extra homines esse non posse. Leguntur canes in tantum suos dilexisse dominos, ut Garamuntum regem ab inimicis captum, et custodie mancipatum, ducenti canes agmine facto per medias acies inimicorum ab exsilio reduxerint, preliantes  aduersos resistentes. Iasone Lycio interfecto, canis eius aspernatus cibum, inedia obiit. Lysimachi regis canis flammis se iniecit accenso rogo domini sui, et pariter igni absumptus est. Appio Iunio, et Publio Silio consulibus damnatum dominum, canis cum abigi non posset, comitatus est in carcerem, et mox percussum ululatu prosecutus est, cumque ex miseratione populi Romani ei cibus daretur, ad os defuncti escam tulit, ultimo abiectum in Tiberim tumulo cadauer adnatans sustentare conabatur. Canis uero ubi uestigium leporis ceruiue reperit, et ad diuerticulum semite uenerit, et quoddam uiarum compitum, quod partes in plurimas scinditur, ambiens singularum semitarum exordium, tacitus secum ipse pertractat, uelut syllogisticam uocem sagacitate  colligendi odoris dimittens. Aut certe, inquit, in hanc partem deflexit, aut in illam. Aut certe in hunc se anfractum contulit, sed nec in istam, nec in illam ingressus est, superest igitur ut in istam partem se contulerit, et sic falsitate repudiata in ueritatem prolabitur. Sepe etiam uocis illate euidentia canes ad redarguendos reos indicia prodiderunt, ut muto eorum testimonio plerumque sit creditum. Antiochie ferunt in remotiore parte urbis necatum uirum quodam crepusculo, qui canem sibi adiunctum habebat, miles quidam predandi studio minister exstiterat cedis, tectus idem adhuc tenebroso diei exordio, in alias partes secesserat. Iacebat inhumatum corpus, frequens erat spectantium uulgus astabat questu lacrymabili canis, dominique  flebat erumnam. Forte is qui necem intulerat,  uitandi incommodi auiditate, et ut eius presentia fidem faceret innocentie, ad illam circumstantis populi accessit coronam, et uelut miserans appropinquabat ad funus. Tunc canis sequastrato paulisper doloris questu, ultionis arma assumpsit, atque apprehensum tenuit et uelut epilogans quoddam miserabile carmen murmurans, uniuersos conuertit in lacrymas, fidemque et probationem detulit, quia quem solum tenuit ex pluribus non dimisit. Denique perturbatus fuit ille, et tam manifestum rei indicium, neque odii, neque inimicitiarum, neque iniurie alicuius uel inuidie obice, propter obiectionem nature, uel crimen repellere potuit. Itaque quod erat ratione consonum,  ultionem perpessus est, quia defensionem sibi prestare non potuit. Lingua canis dum lingit uulnus, sanat illud. Lictus eius admodum medicus esse fertur. Catuli denique lingua, uulneratorum solet esse intestinorum salus. Natura eius ut ad uomitum suum reuertatur, iterumque comedat. Cumque flumen tranauerit carnem aut aliquid tale in ore suo tenens, cum uiderit umbram, os suum aperit, atque dum properat aliam carnem sumere, ipsam quam tenet perdit. Cuius figuram in quibusdam rebus predicatores habent, qui semper admonendo et exercendo que recta sunt, insidias diaboli pellunt, ne thesaurum Dei animas Christianorum ipse auferat. Lingua canis dum lingit uulnus, sanat  illud, quia peccatorum uulnera dum in confessione nudantur, sacerdotum correctione mundantur. Intestina quoque hominis curat lingua canis, quia secreta cordis ipsius mundantur opere et sermone doctoris. Medicus admodum canis dicitur esse, quia qui preest aliis, sapientie studiis inuigilare, omnique modo crapulam uitare debet. Nam in saturitate panis Sodoma periit. Nullo demum ambitu tam cito possidet hominem inimicus, quam uoraci gula. Quod canis ad uomitum redit, quosdam post peractam confessionem incaute ad perpetrata facinora redire demonstrat. Quod carnem in flumine per cupitam umbram relinquit, significat homines stultos, qui propter ambitionem rei ignote, id sepe quod sui iuris est, derelinqunt. Unde fit ut, dum non ualent  adipisci quod cupiunt, frustra nolint perdere id quod reliquerunt. Lycisci dicuntur canes qui ex lupis et canibus nascuntur, cum inter se forte miscentur. Solent Indi feminas canes alligare in siluis, ut admisceantur ad tigres bestias, a quibus insiliri, et nasci ex eodem fetu canes acerrimi dicuntur, adeo fortes ut complexu leones prosternant.



CAP. XII. De animalium in genere nominibus, et speciebus ac proprietatibus.

Omnibus animantibus Adam primus uocabula indidit, imponens unicuique nomen ex presenti institutione iuxta conditionem nature cui seruiret. Gentes autem unicuique animalium ex propria lingua dederunt uocabula, non autem secundum linguam Latinam, atque Grecam, aut quarumlibet gentium barbararum  nomina illa imposuit Adam, sed illa lingua, que ante diluuium una fuit omnium que Hebrea nuncupatur. Latine autem animalia sunt animantia dicta, que animantur uita, et mouentur spiritu. Quadrupedia uocata, quod quatuor pedibus gradiantur, que etsi similia sint pecoribus, tamen non sunt sub cura humana, ut cerui, dame, onagri, etc. Sed neque bestie sunt, ut leones, neque iumenta, ut usus hominum iuuare possint. Pecus dicimus esse, quod humana lingua et effigie caret. Proprie autem pecorum nomen iis animalibus accommodari solet, que sunt ad uescendum apta, ut oues et sues; aut in usus hominum commodata, ut equi et boues. Differt autem inter pecora et pecudes. Nam ueteres in significatione  omnium animalium pecora dixerunt, pecudes autem tantum animalia illa que eduntur, quasi pecudes. Generaliter autem omne animal pecus a pascendo uocatur. Iumenta inde nomen traxerunt, quod nostrum laborem uel onus suo adiutorio subuectando uel arando iuuant. Nam bos carpenta trahit, et durissimas glebas uomere uertit. Equus et asinus onera portant, et hominum in gradiendo laborem temperant. Unde et iumenta appellantur ab eo quod homines iuuant; sunt enim magnarum uirium animalia. Item dicuntur armenta, uel quod sint armis apta, id est bello, uel quod his in armis utimur, uel quod magnos armos habent. Alii armenta boues tantum intelligunt, ab arando, quasi aramenta, uel quod sint cornibus armata. Discretio autem est inter  armenta et greges. Nam tantum maiorum ut equorum et boum sunt armenta, greges uero etiam caprarum, et ouium, et ceterorum minorum gregatim uiuentium.



CAP. XIII. De oue.

Ouis molle pecus lanato corpore, inerme animal, animo placidum, ab oblatione dictum, eo quod apud ueteres in initio non tauri, sed oues in sacrificio mactarentur. Ex his quasdam bidentes uocant eas, que inter octo dentes duos altiores habent, quas maxime gentiles in sacrificio offerebant, uel que essent biennes. Ouis sub aduentu hiemis, quia inexplebilis ad escam, insatiabiliter herbam carpit, eo quod presentiat asperitatem hiemis adfuturam, ut prius  herbe pabulo se faciat quam gelu adurente omnis herba deficiat.



CAP. XIu. De ueruece.

ueruex uel a uiribus dicitur, eo quod ceteris ouibus sit fortior, uel quod sit uir, id est masculus, emasculatus tamen, nam masculus aries dicitur, ueruex castratus, uel quod uermes in capite habeant, quorum ipsi ut arietes excitati pruritu, se inuicem concutiunt. Unde aries , id est a matre, uocatus, quo nomine apud nos in ouibus masculi uocantur, siue quod hoc pecus a gentilibus primo est aris immolatum, ut aries diceretur eo quod imponeretur aris. Unde illud: »Aries mactatur ad aram,« sed id minus placet, et prime syllabe quantitas non approbat.



CAP. Xu. De agno.


Agnus dicitur, quasi hagnes , id est castus. Latini autem sic dictum putant, eo quod pre ceteris animalibus matrem agnoscat, adeo ut etiamsi in magno grege erret, statim balatu recognoscat uocem parentis, festinetque ad matrem, lactis quoque materni notos sibi fontes requirat. Mater uero inter multa millia agnellorum solum filium noscit, et licet unus sit plurimorum balatus, et eadem species, illa tamen fetum suum recognoscit, et discernit a ceteris, et solum filium tacite pietatis studio recognoscit.



CAP. XuI. De hirco et hedo.

Hircus lasciuum animal est, petulans et feruens semper ad coitum, cuius oculi ob libidinem in transuersum  aspiciunt, unde nomen traxit; nam hirquii sunt oculorum anguli, secundum Suetonium. Cuius natura adeo calida est, ut adamantem lapidem, quem nec ignis nec ferrum domare ualet, solus huius cruor dissoluat. Hedi secundum quosdam ab edendo uocati sunt; parui enim pinguissimi sunt et saporis iucundi, unde et hedus et hedulus nominatur, sed quia hedus scribitur sic, aliis dici uidetur quod, si h in f mutetur, fiat fedus.



CAP. XuII. De apro.

Aper, id est porcus, uel sus siluester a feritate uocatur, ablata scilicet littera quasi asper, ut uult uarro. Unde apud Grecos, agrios, , id est agrestis, ferus dicitur et ferox, omne enim quod ferum est et immite abusiue agreste uocamus. Aliis uidetur  dici a nomine Greco , quod est spuma, eo quod spumam ore emittat.



CAP. XuIII. De iuuenco, et tauro.

Iuuencus dictus eo quod iuuare incipiat usus hominum in terra colenda, uel quia apud gentiles semper ubique immolabatur, et nunquam taurus; nam in uictimis etiam etas considerabatur.

Taurus [] nomen Grecum est, sicut et bos. Indicis tauris color fuluus est, uolucris pernicitas, pilus in contrarium uersus, hiatus magnus. Hi quoque circumferunt cornua, omnique caput flexibilitate qua uolunt tergi duritia omne telum respuunt; tam immani sunt feritate, ut capti animas ne domentur proiiciant.



CAP. XIX. De boue, et uro, et similibus.


Bos Grecis , hic et hec boys, huius boos dicitur, hunc Latini trionem nominant, eo quod terram terat, quasi terionem. Boum in socios eximia dilectio est; nam alter alterum inquirit, cum quo ducere collo aratrum consueuit, et frequenti mugitu amicum testatur affectum, si forte defuerit. Boues impendenti pluuia ad presepia se tenere nouerunt, atque, ubi naturali sensu collegerunt mutationem celi, in serenitatem foras spectant, et ultra presepia ceruices extendunt suas una in omnes partes, ut prodire se uelle testentur. Uri agrestes boues sunt, habentes cornua immensa, in tantum ut inter regias mensas ob insignem capacitatem gerule potuum fiant.

 Sunt etiam in India boues unicornes, solidos ungulis, nec bisulcis, sed atrocissimi. Bubali inde nomen trahunt, quod sint similes boum, adeo indomiti, ut pre feritate iugum non recipiant.

uacca dicta quasi boacca; est enim ex genere nominum a masculinis formatorum, sicut leo leena, draco dracena, etc. uitulus et uitula a uiriditate uocati sunt, id est etate uiridi, sicut et uirgo, uitulam enim paruam esse dicimus, et nondum enixam; nam enixa iuuenca est, id est uacca iuuenis.



CAP. XX. De cameli natura.

Camelis cama, id est labor nomen dedit, quod iumentum sit laboriosum, uel a chame [] quod Grecorum est aduerbium significans humi;  nam quando onerantur ut breuiores et humiliores fiant, accubant, et sic chamelus scriberetur, siue quia curuus est dorso a chamiro, id est incuruo. Hos licet et alie regiones mittant, Arabes tamen plurimos, et Bactri fortissimos camelos mittunt. uerum in hoc differunt quod Arabici bina tubera in dorso habent; Bactriani singula. Hi nunquam pedes atterunt; sunt enim illis reciproca quibusdam pelliculis uestigia carnulenta; unde et contraria sunt illis ambulantibus, nullo fauente presidio ad nisum insistendi. Habentur autem ad duplex ministerium. Sunt enim alii oneri deferendo accommodati, alii perniciores et ad iter faciendum promptiores. Sed illi ultra modum pondera recipiunt, isti amplius quam solita spatia egredi nolunt. Geniture  cupiditate efferuntur adeo ut seuiant cum uenerem requirunt. Oderunt equinum genus. Sitim etiam per triduum tolerant; uerum cum datur occasio bibendi, tantum implentur, quantum et desideria preterita satiet, et in futurum diu prosit. Lutulentas aquas captant, puras refugiunt. Denique ubi cenosior aqua defuerit, ipsi assidua proculcatione limum excitant, ut turbetur; durant in annos centum. Si forte translati fuerint in loca peregrina, propter insolitam mutationem eris, morbos trahunt. Ad bella femine preparantur, inuentumque est ut desiderium eis coitus quadam castratione extrahatur; putant enim fieri ualidiores si a coitibus arceantur.



CAP. XXI. De dromedario.


Dromedarius genus est camelorum, minoris quidem stature, sed uelocioris, unde et nomen habet, Nam dromos [] Grece, cursus et uelocitas appellatur, centum enim milliaria et amplius una die peragere solet. Quod animal, sicut ouis, bos, et camelus, ruminat. Ruminatio autem dicta est a rumine eminente guttoris parte, per quam uiam missus cibus a multis reuocatur animalibus.



CAP. XXII. De asino et asello.

Asinus et asellus ab assidendo dictus, quasi assessus ab homine, sed hoc nomen, quod magis equis conueniebat, ideo hoc animal sumpsit, quia priusquam equos homines equitarent, huic insidere ceperunt.  Animal quippe tardum est et nulla ratione mandatis renitens; statim ut uoluit sibi homo substrauit. Asini autem Arcadici dicti sunt, eo quod ab Arcadia primum uecti sunt, magni et alti. Minor autem asinus asellus dictus est, et plus necessarius est, quia et laborem tolerat, et negligentiam mollis educationis propemodum non recusat.

De onagro uide lib. II, cap. 11.



CAP. XXIII. De equo, et eius natura.

Dicti equi detracta prima littera, id est a que est in equus, equa, equum, ab equalitate, eo quod quando bigis aut quadrigis iungebantur, pares statura, uiribus et cursu copulabantur. Caballus autem a cauando dictus, eo quod gradiens ungula impressa  terram cauet, quod reliqua animalia non habent. Inde dictus est sonipes, quod sonat pedibus. uiuacitas equorum et industria multa. Exsultant enim in campis, odorantur bellum, excitantur sono tube ad prelium. uoce accensi ad cursum prouocantur. Dolent cum uicti fuerint, exsultant cum uicerint. Quidam equi hostes in bello sentiunt, adeo ut aduersarios morsu petant. Alii etiam proprios dominos recognoscunt, obliti mansuetudinis, si domini mutentur. Aliqui preter dominum, nullum dorso recipiunt. Unde exemplum dabimus Alexandri Magni, cuius equus Bucephalus dictus, siue ab aspectus toruitate, siue ab insigni nobilitate, eo quod taurinum caput habebat, seu quod a fronte eius quedam exstantium corniculorum mine protuberabant. Cum  ab equario suo alio tempore molliter insideretur, accepto regio stratu, neminem unquam preter dominum uehere dignatus est. Documenta eius in preliis plura sunt, quibus Alexandrum sospitem e crudelissimis certaminibus ope sua extulit. Equus Caii Cesaris nullum preter Cesarem dorso recepit. Regem Scytharum singulari certamine interemptum cum eius uictor spoliare uellet, ab eius equo calcibus morsuque laceratus est. Nicomede rege interfecto equus eius inedia uitam expulit. Cum prelio Antiochus Galatas subegisset, Centeretrii nomine ducis, qui in acie ceciderat, equum insiliit ouaturus; is autem adeo spreuit lupata, ut de industria acerbatus et turbatus ruina pariter, et se et equitem affligeret.  In huiusmodi animalis genere etas longior maribus. Legimus sane equum ad annos uixisse septuaginta. Notatum etiam aduertimus, Opuntem [Opinicem] nomine, equum ad gregariam uenerem durasse ad annos quadraginta. Equarum libido exstinguitur iubis tonsis. In quarum partu amoris nascitur ueneficium, quod in frontibus preferunt editi filii; fuluo colore, caricis mole, quod hippomanes nominatur, quod si preraptum statim fuerit, pullo mater nequaquam ubera prebet. Quo equus sanior fuerit, et spei maioris, eo profundius nares mersitat in bibendo. Interfectis uel morientibus dominis lacrymas infuderunt. Dicunt enim equum solum propter hominem lacrymari, et doloris effectum sentire. Unde et in sentiendo equorum et hominum natura permista est.  Solent etiam ex equorum mestitia uel alacritate euentum futurum dimicaturi colligere. In generosis equis, ut aiunt ueteres, quatuor exspectantur, forma, pulchritudo, meritum atque color: forma, ut sit ualidum corpus et solidum, robori conueniens altitudo, latus longum et substrictum, clunes maximi et rotundi, pes nodosus et siccus, cornu concauo consolidatus; pulchritudo, ut sit exiguum caput et siccum, pelle prope ossibus adherente, aures breues et argute, oculi magni, nares patule, et erecta ceruix, coma densa et cauda, ungularum soliditas, fixa rotunditas; meritum, ut sit animo audax, pedibus alacer, trementibus membris , quique ex summa quiete facile concitetur, et excitata festinatione non difficile teneatur.  Motus autem equi in auribus intelligitur uirtus in membris trementibus; color est hic precipue exspectandus, badius, aureus, roseus, myrteus, ceruinus, giluus, glaucus, scutulatus, canus, candidus, albus, guttatus, niger, sequenti autem ordine uarius ex nigro bagioque distinctus, reliquus autem uarius color, ut cinereus deterrimus est. Badium autem siue, ut uulgo dicunt, baium et baiadum antiqui quasi uadium dicebant, eo quod eius coloris equi inter ceterea animalia fortius uadant. Ipse est et spadix, quem phenicatum uocant, et est dictus spadix a colore palme, quam Syrii spadicem uocant. Glaucus uero est ueluti pictos habens oculos, et quodam splendore perfusos. Giluus autem medius color est subalbidus, guttatus est albus nigris interuenientibus  punctis. Candidus autem et albus inuicem sibi differunt. Nam albus cum quodam pallore est; candidus uero est niueus, et maiore albore perfusus. Canus dictus est, qui ex candido colore et nigro est. Scutulatus est dictus propter orbes quos habet candidos inter purpureos, uarius quod uias habet imparium colorum. Qui autem tantum pedes albos habent, pedici appellatur, qui frontem albam, candidi. Ceruinus est quem uulgo griseum dicunt. Onosinus autem dictus, quod sit color eius communis cum asino, idem est et cinereus. Sunt autem equi de agresti genere orti, quos equos feros dicimus, et proinde ad urbanam dignitatem transire non possunt. Maurus niger est. Mauron enim Greci nigrum  uocant. Mannus uero equus breuior est. uerhedos uero antiqui dicebant eo quod rhedas ueherent, id est ducerent, uel peruias publicas irent, per quas et rhedas ire solitum erat. Equorum tria sunt genera. Unum generosum, preliis et oneribus aptum. Alterum uulgare atque gregarium, ad uehendum, non ad equitandum aptum. Tertium ex permistione diuersi generis ortum, quod etiam bigenum dicitur, quia ex diuersis nascitur, ut mulus. Mulus a Greco fictum uocabulum habet, eo scilicet quod iugo pistorum subactus, tardas in gyrum molendo ducat molas. Iudei asserunt quod Ana abnepos Esau equarum greges ab asinis in deserto ipse prius fecerit ascendi, ut iumentorum contra naturam noua animalia nascerentur. Onagros quoque ad hoc admissos esse  ad asinas dicunt, et ipsum istiusmodi reperisse concubitum, ut ex his uelocissimi asini nascerentur. Industria quippe humana diuersum animal in coitus cegit, sicque adulterina commistione genus aliud reperit: sicut et Iacob contra naturam ouium colorum dissimilitudines procurauit. Nam tales fetus oues illius procreabant, quales uirgas arietes desuper ascendentes in aquarum speculo contemplabantur. Denique et hoc ipsum equarum gregibus fieri fertur, ut generosos obiiciant equos uisibus concipientium, quo eorum similes concipere et creare possint. Nam etiam columbarum dilectores depictas et pulcherrimas columbas ponunt iisdem locis, quibus ille uersantur, quo rapiente uisu limites generent. Inde est quod quidam grauidas mulieres iubent  nullos intueri turpissimos animalium uultus, ut cynocephalos et simias, ne uisibus occurrentes similes fetus pariant. Hanc enim feminarum naturam esse dicunt ut qualem prospexerint, siue mente conceperint in extremo uoluptatis estu dum concipiunt, talem sobolem procreent. Etenim anima in usu uenereo formas extrinsecas transmittit, eorumque satiata typis, rapit species earum in propriam qualitatem. In animantibus bigena dicuntur, que ex diuersis nascuntur, ut malus ex equa et asino, burdo ex equo et asina. Ibride ex apris et porcis, tityrus ex oue et hyrco: musino ex capra et ariete, qui est dux gregis.



CAP. XXIu. De cato, seu musione.

Musio seu muscio a plerisque muriceps seu murilegus  appellatur, quod muribus infestus sit; hunc uulgus catum a captura uocat. Alii dicunt quod oculis res captat, id est uidet. Nam tam acute cernit, ut fulgore luminis tenebras noctis superet. Catus enim acutus et callidus dicitur.



CAP. XXu. De mure et sorice, etc.

Mus pusillum animal est, Grecum illi nomen est; quidquid uero ex illo trahitur Latinum est. Alii dicunt mures, quod ex humore terre nascantur. Nam humus terra, et inde mus; his in plenilunio iecur crescit, sicut et quedam maritima augentur, que imminente plenilunio augentur, et rursus deficiente luna deficiunt. Sunt qui inter soricem et murem discrimen ponant, ut sorex sit minus illud animal cui  cati insidiantur, mures maius quod non recte glis putatur.

    De mustela uide lib. II, cap. 18.





CAP. XXuI. De talpa.

Talpa bestiola est nigra damnata cecitate perpetua; est enim in tenebris absque oculis, et semper terram fodit, et humum erigit, et subter frugibus radices comedit, que Grece aspalax uocatur

    De formica uide lib. II, cap. 29.
    De hericio seu herinaceo, lib. II, cap. 4.





CAP. XXuII. De auibus in genere.

Auium unum quidem est nomen, sed diuersa sunt genera. Nam sicut specie differunt, ita et nature diuersitate siquidem alie sunt simplices, ut columbe, alie astute, ut perdix, alie ad manum se subiiciunt,  ut accipitres, alie reformidant, ut garamentes, alie hominum conuersatione delectantur, ut hirundo, alie in desertis secretam uitam diligunt, ut uultur, alie cantus edunt dulcissimos, ut cygnus et merula, alie uerba et uoces hominum imitantur, ut psittacus et pica; sed et alie sicut genere, ita et moribus innumerabiles. Nam uolucrum quot genera sint, inuenire quisquam non potest. Neque enim omnis Indie, Aethiopie, aut Scythie deserta quisquam penetrare potuisset, qui earum genus uel differentias nosset. Aues dicte eo quod rectas uias non habent, sed per auia queque discurrunt, alites, quia alis ad alta tendunt, et ad sublimia alarum remigio conscendunt. uolucres a uolando. Nam unde uolare, inde et ambulare dicimus. uola enim dicitur media  pars pedis siue manus, et in auibus uola media pars alarum quarum motu penne agitantur; inde et uolucres. Pulli dicuntur omnium auium nati. Sed et animalium quadrupedum nati pulli dicuntur, et homo paruus pullus aut pusio. Recentes igitur nati pulli dicuntur, eo quod polluti sint. Unde et uestis nigra pulla dicta est. Alie sunt, in quibus penne per ordinem fixe uolandi exhibent usum; uocate autem sunt ale, quod his aues complexos alant, et foueant pullos. Penna a pendendo dicta, inde et pendere. uolucres enim pennarum auxilio mouentur, quando eri se mandant. Pluma quasi piluma. Nam sicut pili in quadrupedum corpore, ita plume in auibus. Auium multa nomina a sono uocis constat esse composita, ut sunt grus, coruus, cygnus,  bubo, miluus, ulula, cuculus, graculus, et cetera; uarietas enim uocis earum docuit qualiter easdem homines nominarent.

    De aquila uide lib. I, cap. 56.
    De uulture, lib. I, cap. 38.
    De gruibus, lib. I, cap. 39.





CAP. XXuIII. De psittaco.

Sola India mittit psittacum, colore uiridi, torque punicea, grandi lingua, et ceteris auibus latiore, unde et articulata uerba exprimit, ita ut si eam non uideas, hominem loqui putes. Ex natura autem salutat, dicens aue, uel . Cetera nomina ex institutione discit, unde illud Martialis:

Hoc per me didici, dicere: Cesar, aue.
 Cuius rostrum tanta duritia est, ut cum e sublimi precipitatur in saxum, nisu oris sui se excipiat, et quodam quasi fundamento utatur ordinarie firmitatis. Studet ut loquatur quod homines, et cum adhuc pullus est, et adhuc infra alterum sue etatis annum, que monstrata sunt, et citius discit et tenacius retinet.

    De caladrio uide lib. I, cap. 48.
    De ciconiis lib. I, cap. 42.
    De holore aut cygno lib. I, cap. 53.
    De ibide seu ibi. lib. I, cap. 57.
    De assida seu struthione lib. I, cap. 37.
    De fulica lib. I, cap. 58.





CAP. XXIX. De halcyone.

 Halcyon maritima auis est, que in littoribus fetus suos edere solet, ita ut in arenis oua sua deponat medio fere hiemis; nam id tempus fouendis habet deputatum fetibus, quando maxime insurgit mare littoribus, quando etiam uehementior fluctus illiditur, tunc repentina placiditate, in gratiam aut naturam huius auis aura mitescit, et positis ouis mare seipsum demittit, omnes cadunt procelle, mitescunt flatus uentorum, ac placidum uentis stat mare, donec oua fouerit halcyon sua. Septem autem dies sunt quibus educit pullos, fetusque absoluit illico, alios quoque septem adiungit dies, quibus enutriat pullos suos, donec incipiant adolescere. Nec mireris tam exiguum nutrimenti tempus cum absolutio fetuum tum paucorum dierum sit. Tantam  autem gratiam dicunt huic aui ministratam esse et indultum diuinitus, ut hos quatuordecim dies naute presumpte serenitatis obseruent, quos et halcyoneos uocant, quibus nullus tempestatis motus horrescat.

    De phenice uide lib. I, cap. 49.





CAP. XXX. De cinnamulgo.

Cinnamulgus et ipsa Arabie, auis est, proinde ita uocata, quod in excelsis nemoribus texit nidos ex fructibus cinnami et quia non possunt illuc homines ascendere propter ramorum altitudinem et fragilitatem, eosdem nidos plumbatis appetunt, et sic cinnama illa deiiciunt, et pretiis amplioribus uendunt, eo quod hec cinnama magis quam alia mercatores probant.



CAP. XXXI. De herciniis auibus.

 Hercinie aues dicte ab Hercinio saltu Germanie, ubi nascuntur, quarum penne adeo in obscuris micant, ut quamuis nox obtenta densis tenebris sit, ad presidium itineris dirigendi proiecte interluceant, cursusque uie pateat indicio plumarum fulgentium.

    De epope dictum est in upupa, lib. I, cap. 52.
    De pelicano, lib. II, cap. 27.
    De noctua seu nycticorace, lib. I, cap. 34.
    De syrenis, lib. II, cap. 32.
    De perdice, lib. I, cap. 50.





CAP. XXXII. De pica et pico.

Pice quasi petice, eo quod uerba cum discrimine uocis exprimant ut homo, per ramos enim arborum  pendule, importuna garrulitate sonantes, etsi nequeunt linguas in sermone exprimere, sonum tamen humane uocis imitantur, de qua congrue quidam  ait:

Pica loquax certa dominum te uoce saluto.
   Si me non uideas, esse negabis auem.

Picus a Pico Saturni filio nomen sumpsit, eo quod ipse in auspiciis ea aue uteretur. Nam ferunt hanc autem quiddam habere diuinum, indicio illo quod in quacunque arbore nidificauerit, clauum uel quidquid aliud ei infixum diu herere non posset quin statim excidat, ubi illa insederit.

    De accipitre uide lib. I, cap. 13.





CAP. XXXIII. De luscinia.

Luscinia nomen est auis inde sumptum, quia cantu  suo significare solet surgentis exortum diei, quasi lucinia, est enim peruigil custos. Cum oua quodam sinu corporis et gremio fouet, insomnem longe noctis laborem cantilene suauitate remittit. Et, ut mihi uidetur, hec summa est eius intentio, ut possit, non minus dulcioribus modulis quam fomento corporis, fetum animare atque fouere. Hanc uitam uidetur ducere mulier uiduata, sed pauper et pudica, que colum digitis trahens ut paruulis suis uictum acquirat, nocturno cantu mestitiam paupertatis demulcet, et quamuis suauitatem luscinie imitari non, possit, imitatur tamen eam sedulo materne pictatis officio.



CAP. XXXIu. De uespertilione.

uespertilio animal ignobile a uespere nomen  sumpsit, est autem uolatile, idemque et quadrupes, et dentibus utitur, quod in aliis auibus reperiri non solet; parit sicut quodrupedia, non oua, sed pullos uiuentes, uolitat autem non aliquo uolatu pennarum, sed membrane sue fulta remigio, quo suspensa ueluti pennarum uolatu circumfertur atque uegetatur. Habet aliud hoc uile animal, quod sibi inuicem adherent, et quasi specie botrionis ex alto loco pendent, at si se ultime queque laxauerint, omnes resoluuntur, quod fit quodam munere caritatis, que difficile in hominibus et tamen aliquatenus in uolucribus huiusmodi reperitur.



CAP. XXXu. De cornice, et coruo iterum.

Cornix annosa auis apud Latinos Greco nomine  corone appellatur, quam aiunt augures hominum curas significationibus agere insidias uiarum monstrare, futura predicere. Magnum nefas hoc credere est quod Deus cornicibus sua mandet consilia. His inter multa auspicia tribuunt, et pluuias portendere uocibus, unde est illud:

Tunc cornix pluuiam uocat improba uoce. 

Discant homines amare filios suos ex usu et pietate coruorum, qui etiam uolantes filios comitatu sedulo prosequuntur, ac sollicite timentes, ne forte deficiant, cibum suggerunt, ac plurimo temporis spatio nutriendi officia non relinquunt. At uero femine nostri temporis cito ablactant etiam illos quos diligunt, et si ditiores sunt lactare fastidiunt, pauperiores  si fuerint, paruulos abiiciunt, et exponunt, et deprehensos abnegant. Ipse quoque diuites matres, ne per plures patrimonium diuidatur, proprios necant in utero fetus, et parricidalibus succis in ipso genitali aluo pignora sui uentris exstinguunt. Prius enim aufertur uita quam tradatur. Quis docuit nisi homo filios abdicare? Quis inter nature fraterna consortia fratres impares fecit? Unius diuitis filii diuerse sorti cedunt. Alius totius paterne sortis asscriptionibus iucundatur, alius opulente hereditatis paterne deplorat augustam atque inopem portionem. Nunquid natura diuidit merita filiorum? ex pari tribuit omnibus unde et nascendi et uiuendi possint habere substantiam. Ipsa uos, o parentes, docet non discernere patrimonio, quos titulo germanitatis  equauit. Etenim quibus dedistis communiter esse quod nati sunt, eis non debetis inuidere, quin communiter sortem eamdem inter se sortiantur, et habeant.

    De columba uide lib. I, cap. 1, 2, 3.
    De turture, lib. I, cap. 20, 23, 24 et 25.
    De hirundine, lib. II, cap. 41.
    De coturnice seu qualea, lib. I, cap. 51.
    De pauone, lib. I, cap. 55.
    De upupa, lib. I, cap. 52.
    De gallo, lib. I, cap. 36.





CAP. XXXuI. De anate.

Anas ab assiduitate natandi aptum nomen accepit. Ex quo genere quedam dicuntur Germanie, eo quod plus ceteris nutriant. Anates pontice ueneno  uictitant, ideoque cibo humano apte non sunt. Putatur etiam anas anseri dedisse nomen, quod et ipsa cum in terris uiuat assiduo natet, sed de ansere alibi diximus.



CAP. XXXuII. De ouis et ex eis natis.

Omnium genera uolucrum bis nascuntur. Primum enim oua gignuntur et pariuntur, inde calore corporis materni formantur et animantur. Oua autem dicta ab eo quod sint uuida. Unde et uua, ab eo quod intrinsecus sit plena humore. Nam humidum est quod extrinsecus humorem habet, uuidum quod interius. Quidam autem putant oua Grecam habere originem nominis, illi enim dicunt , et in singulari , oon, u littera ablata. Oua autem quedam inani uento concipiuntur, sed non sunt generatiua nisi  que fuerint concubitu masculino concepta et seminali spiritu penetrata. Quorum uim tantam dicunt ut lignum perfusum eis non ardeat, ac ne uestis quidem contracta aduratur, admista quoque calce glutinare fertur uitri fragmenta.



CAP. XXXuIII. De apibus.

Apes dicte uel quod pedibus se alligant, uel pro eo quod sine pedibus nascuntur. Nam postea et pedes et pennas accipiunt. He solertes in generandi mellis officio assignatas incolunt sedes, domicilia inenarrabili arte componunt, et ex uariis floribus fauum condunt, textisque ceris innumera prole castra replent, exercitum et reges habent, prelia mouent, fumum fugiunt, tumultu exasperantur. Has  plerique experti sunt de boum cadaueribus nasci; nam pro his creandis, uitulorum occisorum carnes uerberantur, ut ex putrefacto cruore, uermes creentur, qui postea efficiuntur apes. Proprie tamen apes orte dicuntur de bobus, sicut crabrones de equis, fuci de mulis, uespe de asinis. Castro [Castoras] Greci appellant, qui in extremis fauorum partibus maiores creantur, quos aliqui reges putant dici, eo quod castra ducunt. Sole apes in omni genere animantium commune in omnibus sobolem habent, unam omnes incolunt mansionem, unius patrie clauduntur limine domus, communis est omnibus, labor, cibus, operatio, usus, fructus et uolatus. Quid plura? cum communis sit omnibus generatio, integritas quoque corporis uirginalis  omnibus est communis, et partus: quoniam nec inter se ullo concubitu miscentur, nec libidine soluuntur, nec partus quatiuntur doloribus, sed subito maximum filiorum examen emittunt, et foliis atque herbis ore suo legentes prolem sibi procreant. Ipse sibi regem faciunt et ordinant. Ipse populos creant. Et licet posite sub rege sint, sunt tamen libere. Nam et prerogatiuam iudicis tenent, et fide deuotionis affectum, quia regem tanquam a se substitutum diligunt, et toto honorant examine. Rex autem non sorte ducitur, quia in sorte euentus est, non iudicium, et sepe irrationabili casu sortis melioribus deterior prefertur. Apibus autem rex, nature claris formatur insignibus, ut magnitudine corporis et specie, quodque in rege precipuum  est, morum mansuetudine. Nam etsi habet aculeum, non tamen utitur eo ad uindicandum; sunt enim legis nature non scripte litteris, sed impresse moribus, ut leniores sint ad puniendem qui potestate potiuntur maiori. Sed et apes que non optemperauerunt legibus regis, penitentie condemnatione se multant, ita ut immoriantur acculei sui uulnere. Quod Persarum populi in se dicuntur obseruare, ut pro commissi pretio seu magnitudine ipsi in se proprie mortis exsequantur sententiam. Itaque nulli regem, nec Perse qui grauissimas habent in subditos leges, nec Indi, nec Iudei, nec Sauromate tanta, quanta apes reuerentia deuotionis obseruant, ut nulle e domibus exire audeant, nec in aliquos procedere pastus, nisi rex prius egressus fuerit, et uolatus  sibi uindicauerit principatum. Processus autem est per rura redolentia ubi inhalantes floribus horti, ubi fugiens riuus per gramina redolentia, ubi amena riparum. Illic ludus alacris iuuentutis, illic campestre exercitium, illic curarum remissio, opus ipsum suaue de floribus et dulcibus herbis, fundamenta castrorum prima ponuntur. Quid enim aliud est fauus nisi castrorum quedam species? Denique ab his presepibus apum fucus arcetur. Que castra quadrata tantum possunt habere artis et gratie, quantum habent crates fauorum? in quibus minute atque rotunde cellule coniunctione sui inuicem fulciuntur. Quis architectus eas docuit hexagona illa cellularum in discreta laterum equalitate componere,  ac teneras inter domorum septa ceras suspendere, stipare mella, et intexta floribus horrea nectare quodam distendere? Cerneres omnes certare de munere, alias inuigilare querendo uictum, alias sollicitam castris exhibere custodiam, alias futuros explorare imbres, et speculari concursus imbrium, alias de floribus fingere ceras, alias de floribus internum rorem colligere, nullam tamen alienis insidiari laboribus, aut raptu uitam querere, atque utinam raptorum insidias non timerent. Habent tamen uenena sua, et inter mella fundunt uenenum, si fuerint lacessite, animas quoque in uulnere ponunt ardore uindicte. Ergo mediis castrorum uallibus humor ille recens infunditur, paulatimque et processu temporis in mella cogitur, cum fuerit liquidus ab exordio, et coalitu cere florumque odore flagrare  mellis suauitatem incipit. Merito quasi bonam operariam Scriptura sic apem ut formicam predicat, dicens: uade ad formicam, o piger, et considera uias eius, et disce sapientiam . Quasi dicat: uide quam diligenter et prouide operata est, et eius imitare operationem. Operationem namque uenerabilem meditatur apes, cuius laborem et reges et mediocres ad salutem sumunt. Appetibilis enim est sanctificatio omnibus et chara. Audis quid dicat propheta. Mittit itaque te ut apicule illius sequaris exemplum, imiteris operationem. uide quam laboriosa sit, et quam grata. Breuis in uolatilibus apis, et initium dulcoris habet fructus illius . Fructus itaque eius ab omnibus desideratur et queritur,  nec pro personarum diuersitate discernitur, sed indiscreta sui gratia regibus pariter ac mediocribus aquali suauitate dulcescit. Nec solum uoluptati, sed etiam saluti est. Fauces enim obdulcat, et curat uulnera. Interius quoque medicamentum infundit ulceribus. Itaque cum sit infirma robore apis, ualida tamen est uigore sapientie, et amore uirtutis. Denique apes regem suum summa protectione defendunt et perire pro eo pulchrum putant. Rege incolumi mens omnibus una, amisso rupere fidem. Incolumi enim rege nesciunt mutare iudicium, mentem alio inflectere. Amisso rege fidem seruandi muneris derelinquunt, atque ipse sua mella diripiunt, quod is, qui huius muneris habuit principatum, interemptus est. Itaque cum uolucres alie semel tantum quotannis  edant fetus, apes bis aut ter noua producunt agmina, et ideo miranda animantibus ceteris fecunditate preponderant.



CAP. XXXIX. De arbore quadam in India.

Pendens est arbor in India. Est autem huius arboris fructus dulcis totus, et ualde suauis. Columbe autem delectantur in fructibus huius arboris, habitantque in ea pascentes fructus eius. Draco autem est inimicus columbis, timetque arborem et umbram eius ubi columbe morantur, et non potest appropinquare arbori, neque umbre eius. Si enim umbra arboris ad occidentem uenerit fugit ipse ad orientem, et e conuerso. Si autem euenerit ut columba inueniatur extra arborem uel umbram eius, occidit eam  draco. Arborem hanc Deum Patrem intellige, umbram Filium eius, sicut Gabriel dicit ad Mariam: Spiritus sanctus superueniet in te, et uirtus Altissimi obumbrabit tibi . Fructum celestem sapientiam Domini, scilicet Spiritum sanctum. uide ergo, o homo, ne postquam acceperis Spiritum sanctum, id est spiritualem columbam, et intelligibilem et manentem super te, foris fias ab eternitate, alienus a Patre et Filio et Spiritu sancto, ne draco te interimat, id est diabolus. Nam si tu habes Spiritum sanctum, non potest tibi appropinquare draco. Attende ergo, o homo, et permane in fide catholica. Caue quantum potes ne extra domum inueniaris et comprehendat te ille draco serpens antiquus foris, et deuoret te sicut Iudam, qui mox ut exiit a domo  foras, et a fratribus apostolis statim a demone est deuoratus, et periit.



CAP. XL. De serpentum generibus.

Anguis omnium serpentum est genus, quod complicari et contorqueri potest, et inde anguis, quod angulosus sit et nunquam rectus. Coluber ab eo dictus, quod colat umbras, uel quod in lubricos tractus flexibus sinuosis trahatur uel labatur. Nam lubricum dicitur quidquid labitur dum tenetur, ut anguilla, serpens. Serpens autem nomen accepit, quia occultis accessibus serpit non apertis passibus, sed squamarum minutissimis nisibus repit. Illa autem que quatuor aut pluribus pedibus nituntur, sicut lacerte et stelliones, non serpentes, sed reptilia sunt, quia uentre et pectore reptant, quorum tot uenena quot  genera, tot pernicies quot species, tot dolores, quot colores habentur.

    De dracone dictum est lib. II, cap. 24.





CAP. XLI. De basilisco et sibilo.

Basiliscus Grece, Latine interpretatur regulus, eo quod sit rex serpentum, ita ut eum uidentes fugiant, quia olfactu suo eos necat. Nam et hominem si aspiciat, interimit. Siquidem ab eius aspectu nulla auis uolans illesa transit. Sed quamuis sit procul, ore eius combusta deuoratur. A mustelis tamen uincitur, quas inferunt homines cauernis, in quibus delitescunt. Itaque ea uisa fugit, quem illa persequitur et occidit. Nihil enim ille parens rerum sine remedio constituit. Est autem longitudine semipedalis, albis maculis lineatus. Reguli autem sicut  scorpiones arentia queque sectantur, et postquam ad aquas uenerint ibique aliquem momorderint, hydrophobas et lymphaticos faciunt. Sibilus idem est et regulus. Sibilo enim occidit antequam mordeat uel exurat.

    De uipera uide lib. II, cap. 21.
    De aspide, lib. II, cap. 30





CAP. XLII. De ceraste.

Cerastes ita dicitur, quia in capite cornua pretendit arietum similia; enim, id est cerata Grece cornua uocantur. Sunt autem illi quadrigemina cornicula, quorum ostentatione ueluti esca sollicitata animalia perimit; totum enim corpus tegit arenis, nec ullum indicium sui prebet, nisi ex a  parte qua inuitatas aues uel animalia capit; est autem flexuosus plusquam alii serpentes. ita ut spinam habere non uideatur.



CAP. XLIII. De scitale ex Plinio et Solino.

Scitalis serpens ita uocatur, quod tanta prefulget tergi uarietate, ut notarum gratia se aspicientes retardet, et quia reptando pigrior est; quos assequi non ualet, miraculo sui stupentes capit. Est autem tanti feruoris, ut etiam hiemis tempore exuuias corporis feruentes deponat, de quo Lucanus:

Et scitalis sparsis etiam nunc sola pruinis,
Exuuias positura suas.



CAP. XLIu. De amphysibena.

 Amphisibena dicta eo quod duo capita habeat, unum in loco suo, alterum in cauda, currens ex utroque capite, tractu corporis circulato. Hec sola serpentium frigori se committit, prima omnium precedens, de qua idem Lucanus:

Et grauis in geminum uergens caput amphisibena.
Cuius oculi lucent ueluti lucerne.

    De hydro et hydra uide lib. II, cap. 7.





CAP. XLu. De boa serpente iterum.

Boas anguis Italie immensa mole, persequitur greges armentorum, et bubalos, et plurimo lacte irriguis uberibus se innectit, et sugens interimit, atque inde a boum depopulatione nomen boas accepit.



CAP. XLuI. De iaculo.

 Iaculus serpens uolans, de quo Lucanus:

. . . . . . . . Iaculique uolantes.
Exsiliunt enim arboribus ubi insidias ponunt, et dum aliquod animal obuium fuerit, iactant se super ipsum, et perimunt; unde et iaculi dicti sunt.



CAP. XLuII. De sirenis serpentibus.

In Arabia autem sunt serpentes que Sirene uocantur cum alis, que plus currunt equis, sed etiam uolare dicuntur, quorum uirus tantum est, ut morsum ante mors insequatur quam dolor.



CAP. XLuIII. De sepe serpente.

Seps exiguus serpens, qui non solum corpus, sed etiam ossa ueneno consumit, cuius peta sic meminit:

 Ossaque dissoluens cum corpore tabeficus seps.



CAP. XLIX. dypsade serpente.

Dipsas serpens tante exiguitatis fertur, ut cum calcatur, non uideatur; cuius uenenum ante exstinguit quam sentiatur, ita ut facies preuenta morte, nec tristitiam morituro inducat, de quo peta:

Signiferum iuuenem tyrrheni sanguinis aulum [almum]
Torta caput retro dypsas calcata momordit.
uix dolor aut sensus dentis fuit, etc



CAP. L. De lacerto iterum, et batracha.

Lacertus reptile genus est, uocatus ita quod brachia habeat. Genera lacertorum plura, ut batracha, salamandra, saura, stellio. Batracha sic dicitur, quod  rane faciem habeat; nam Greci ranam batrachon appellant.

    De salamandra uide liu. II, cap. 16.





CAP. LI. De saura.

Saura lacerti species, que quando senescit, cecantur oculi eius, et intrat foramen parietis, aspiciens contra orientem, et orto sole intendit, et illuminatur.



CAP. LII. De stellione iterum, et aliis serpentibus.

Stellio de colore nitido nomen accepit, est enim tergo pictus lucentibus guttis in modum stellarum, de quo Ouidius:

   Aptumque colori.
Nomen habet uariis stellatus corpore guttis.
Hic autem scorpionibus adeo contrarius est quod,  ut traditur, eo uiso pauorem eis incutiat, et torporem afferat. Sunt et alia genera serpentum, ut admordice, elephantie, chamedracontes, et multa alia; omnia autem homini exitiosa, ut quantus nominum, tantus mortium sit numerus. Omnes autem serpentes natura sua frigidi sunt, nec percutiunt nisi quando calescunt. Nam quando sunt frigidi, nullum tangunt. Unde et uenena eorum plus die quam nocte nocent, torpent enim noctis algore, et merito, quia frigidi sunt nocturno rore. In se enim adducunt uaporem torporis gelide pestis et natura frigide. Unde et hieme in nodos torquentur, estate soluuntur. Inde est quod quicunque ueneno serpentis percutitur, primum obstupescit, et postea ubi in illo calefactum ipsum uirus exarserit, statim hominem exstinguit.  uenenum autem dictum quia per uenas uadit. Infusa enim pestis eius per uenas, uegetatione corporis destructa, discurrit, et animam exstinguit. Unde non potest uenenum nocere nisi hominis tetigerit sanguinem. Unde Lucanus:

Noxia serpentum est admisto sanguine pestis.
Omne autem uenenum est frigidum, et ideo anima que ignea est, fugit uenenum frigidum.



CAP. LIII. De serpentum uaria natura.

In naturalibus bonis, que nobis et irrationabilibus animantibus uidemus esse communia, uiuacitate quadam sensus serpens excellit. Unde et legitur in Gen. Serpens autem erat callidior cunctis anim ntibus terre . Serpens autem tres habet naturas. Prima est hec cum senuerit, caligant eius  oculi, et si uoluerit nouus fieri, abstinet a cibo, et ieiunat multis diebus, donec pellis eius laxetur, et tunc querit angustam rimam in petra, et intrat in eam, et confricat ac constringit se, et deponit ueterem pellem. Sic et nos per multam angustiam corporis et abstinentiam pro Christo, deponamus ueterem hominem, et indumentum eius, et queramus spiritualem petram Christum, et angustam fissuram id est portam. Secunda natura eius est quod cum uenit ad flumen bibere aquam, non portat secum uenenum, sed dimittit illud in fouea. Debemus itaque et nos dum in collectam uenimus aquam uiuam atque sempiternam haurientes, id est diuinum sermonem in Ecclesia, abiicere a nobis uenenum, id est terrenas  et malas concupiscentias. Tertia natura eius est, quod si uiderit hominem nudum, timet eum, et si uiderit eum uestitum, insilit in eum. Sic et nos spiritualiter intelligamus, quod primus Adam in paradiso quandiu fuit nudus, non preualuit serpens in eum. Sed postquam tunica est indutus, id est mortalitate corporis, uel consensu per quem secuta est mors nostra et ipsius, tunc exsiliit in eum serpens. Si ergo, o homo, habes in te mortalem uestem, id est ueterem hominem, et inueteratus es dierum malorum, exsiliet in te serpens. Si autem exspolies te indumento principum, et principatuum huius seculi et tenebrarum, tunc non poterit exsilire in te serpens, id est diabolus. Serpens quoque pastu feniculi cecitatem acceptam expellit. Itaque ubi obduci  oculos senserit, nota remedia querit, nec fraudatur effectu. Ieiuni hominis sputum si serpens gustauerit, moritur. Dicit autem Plinius: »Creditur quod si caput serpentis euaserit cum duobus digitis, nichilominus uiuit. Unde et totum corpus obiicit pro capite ferientibus.«

Anguibus uniuersis hebes uisus est, et raro in aduersum contuentur. Habent enim oculos non in fronte, sed in temporibus, ita ut citius audiant quam aspiciant. Nullum autem animal in tanta celeritate linguam mouet, adeo ut triplicem linguam uideatur habere, cum non sit nisi una. Testudo etiam uisceribus pasta serpentis, cum uenenum aduertit sibi serpere, origano medicina sue salutis se exercet. Serpentum autem omnium humida sunt corpora,  adeo ut quacunque eant uiam humore designent. uestigia serpentum sunt talia ut cum pedibus carere uideantur, costis tamen et squammarum nisibus repunt, quas a summo gutture usque ad imam aluum parili modo dispositas habent. Squammis enim quasi unguibus, costis quasi cruribus innituntur. Unde si in qualibet corporis parte ab aluo usque ad caput aliquo ictu collidatur, debilis reddita cursum habere non potest, quia ubicunque ictus ille ceciderit, soluit spinam per quam costarum pedes et motus corporis agebantur. Serpentes autem diu dicuntur uiuere, adeo ut deposita uetere tunica, senectutem deponere, atque in iuuentutem redire perhibeantur. Tunice serpentum exuuie nuncupantur, eo quod illis quando senescunt, sese exuunt. Dicuntur autem  exuuie et induuie quia exuuntur et induuntur. Pythagoras dicit de medulla hominis mortui que in spina est, serpentem creari; quod etiam Ouidius in Metamorphoseon libris commemorat, dicens:

Sunt qui cum clauso putrefacta est spina sepulcro:
Mutari credent humanas angue medullas.
Quod si creditur, merito euenit ut sicut per serpentem mors hominis, ita ex hominis morte uita serpentis sequatur.



CAP. LIu. De uermibus.

uermis est animal, quod plerumque de carne, uel de ligno, uel de quacunque re terrena sine ullo concubitu gignitur, licet nonnunquam et de ouis  nascantur, sicut scorpius. Sunt autem uermes aut terre, aut aque, aut eris, aut carnium, aut frondium, aut lignorum, aut uestimentorum,

Aranea uermis est eris, ab eris nutrimento cognominata, que exiguo corpore longa fila deducit, et tele semper intenta nunquam desinit laborare, perpetuum sustinens in suo labore dispendium.

Multipes uermis est terrenus a pedum multitudine dictus, qui contra ictum contractus in globum complicatur.

Sanguisuga uermis est aquatilis, dicta sic, quia sanguinem sugit; potantibus enim insidiatur. Cumque illabitur faucibus, uel ubi uspiam adheserit, sanguinem haurit, et cum nimio cruore maduerit, euomit quod hauserat, ut recentiorem denuo sugat.

 Scorpius uermis est terrenus, qui potius uermibus ascribitur quam serpentibus; animal armatum aculeo, et ex eo Grece nepes uocatum, quod caudam figat, et armato uulnere uenena diffundat. Proprium est autem scorpii, quod manus palmam non feriat.

Bombyx frondium uermis, ex cuius textura bombycinum fit. Appellatur autem hoc nomine ab eo quod euacuetur, dum fila generat, et er solus in eo remaneat.

Eruca frondium uermis, oleribus uel pampino inuoluta, ab erodendo dicta, de qua meminit Plautus Eruca nequam bestiam et maleficam inuolutam in pampino imitatus, implicat se eadem, nec aduolat,  ut locusta, ut huc illucque discurrens, semipasta dimittat, sed permanet perituris frugibus et tardo lapsu pigrisque morsibus uniuersa consumit.

Teredones lignorum appellant, quidam eo uermes quod terendo edant, uel quod terebant, teretron Grece, Latine terebrum dicitur. Grecis autem dex dicitur, et dexis morsus, hos Latine termites dicimus, ita enim apud nos ligni uermes uocantur, quos tempore importuno de se arbores gignunt.

Tinea uermis uestimentorum dicitur, eo quod pertineat et eousque insideat donec erodat. Unde et pertinax dicitur, quod in eamdem rem identidem urgeat.

uermes carnium sunt hipscratos, lumbricus, pepediculi,  pulices, lendes, tarmus, ricynus, usia, cimex.

Hipscratos uermis capitis uocatur.

Lumbricus uermis est intestinorum, dictus quasi lubricus, quia labitur, uel quod in lumbis sit.

Pediculi uermes cutis, a pedibus dicti, unde et pediculosi dicuntur, quibus pediculi in corpore efferuescunt.

Pulices uero uocati sunt, quod ex puluere nutriantur.

Tarmus uermis est lardi.

Ricynus uermis est canis, ita uocatus quod in auribus canum adhereat. Cynos [] enim Grece canis est.

 Ustula uermis est porci, appellata quod urit, nam ubi momorderit, adeo urit ut statim uesice ibi fiant.

Cimex uermis fetidus in parietibus et lecticis nascens, ob similitudinem cime herbe, cuius fetorem habet, uocatur. Proprie autem uermis in carne putrida nascitur, tinea in uestimentis, eruca in olere, teredo in ligno, tarmus in lardo. uermis non ut serpens apertis passibus, uel squammarum nisibus repit, quia non est illi spine rigor ut colubri, sed in directum corpusculi sui partes gradatim porrigendo contractas et contrahendo porrectas, motus explicat, sicque agitatus perlabitur.



CAP. Lu. De piscium diuersorum naturis.

Pisces dicti, unde et pecus, a pascendo scilicet.  Reptilia, ideo dicuntur hec que natant, eo quod reptandi habent speciem et naturam, quamuis se in profundum mergant, tamen in natando repunt. Unde et Dauid ait: Hoc mare magnum et spatiosum manibus, illic reptilia quorum non est numerus .

Amphibia sunt quedam genera piscium dicta, quod in terra et in aquis uiuentia, ambulandi in terra usum, et natandi in aquis officium habeant. Amphi [] enim Grece, utrumque dicitur Latine, id est que in terris et aquis uiuunt, ut phoce, crocodili, hippopotami, id est equi fluctuales.

De aspido chelone dictum est libro II, cap. 36.

Ballene autem sunt immense magnitudinis bestie ab emittendo et fundendo aquas dicte. Ceteris enim bestiis maris magis uomit undas. enim Grece  emittere et iaculari dicitur. Masculus ballene est musculus, eius enim coitu concipere hec bellua dicitur. Est etiam bellua in mari, que dicitur serra, de qua lib. II, cap. 22.

Delphines certum habent nomen uel uocabulum, quod sonos hominum sequantur, uel quod ad symphoniam gregatim conueniant. Nihil est in mari uelocius istis. Nam plerumque naues salientes transuolant. Quando autem preludunt in fluctibus, et undarum se motibus precipiti saltu ferunt, tempestates significare uidentur. Hi proprie simones nominantur. Est et delphinum genus in Nilo flumine dorso serrato, qui crocodilos tenera uentrium desecantes interimunt.

 Porci marini, qui uulgo uocantur suilli, quia, dum escam querunt, more suis terram sub aquis fodiunt. Circa guttur enim habent oris officium, et nisi rostrum arenis immergant, pastum non colligunt.

Gladius dicitur ob hoc, quod rostro mucronato sit, propter quod naues perfossas mergit.

Serra nuncupata, quod serratam habeat cristam, et subternatans naues secat.

Scorpius dictus, quia ledit cum manu tollitur. Tradunt enim quidam decem cancris cum ozymi manipulo adalligatis, omnes qui ibi sunt scorpios ad eum locum congregari.

Crocodilus, a croceo colore dictus, gignitur in Nilo flumine, animal quadrupes, in terra et in aquis uiuens, longitudine plerunque uiginti cubitorum,  dentium et unguium immanitate armatum, tantaque cutis duritia ut si fortium ictu lapidum tergo percutiatur, illi non noceat. Nocte in aquis, die in humo quiescit, oua in terra fouet, masculus et femina incubandi uices seruant. Hunc serra uentrem desecans interimit.

Lupum auiditas appellauit piscem ingeniosum in captura. Denique circumdatus reti fertur arenas arare cauda, atque ita absconditus transire rete.

Mullus uocatus eo quod sit mollis atque tener, cuius cibo tradunt libidinem inhiberi, oculorum aciem hebetari. Homines uero, qui his sepe pasti sunt, piscem olent. Mullus in uino necatus, iis qui inde biberint, aut ipsum comederint, tedium uini generat.

 Mugilis nomen habet, quod sit multum agilis; nam, ut dispositas senserit piscatorum insidias, confestim retrorsum rediens ita transilit rete, ut uolare piscem credas.

Innumera igitur genera piscium, et innumeri usus eorum. Alii oua generant, ut uarii maiores, quos uocant tructas, et aquis fouenda committunt; aqua uero generat et creat, et adhuc mandati illius legis perpetue munus exsequitur, tanquam blanda mater animantium.

Alii uiuos fetus edunt de suo corpore, ut cete ingentia, delphines et phoce, aliaque cetera huiusmodi, que cum edunt partus, si quid insidiarum forte, terrorisque presenserint circa catulos suos unquam moliri, quo tueantur eos, uel tenere etatis  materno affectu pauorem comprimant, aperire ora exteriora, et partus suos dentibus suspendere, internoque recipere corpore, et genitali feruntur aluo abscondere. Quis humanus affectus hanc pietatem piscium possit imitari? Oscula eorum nobis satietati sunt, illis non satis est aperire uiscera, natosque recipere, et reuocare integros, atque iterum fetus suo calore animare, et spiritu adolere suo, duosque in corpus unum immittere, donec aut ad securitatem deferant, aut corporis sui obiectu natos suos defendant a periculis. Quis hec uidens non tante pietati piscium cedat? quis non miretur et stupeat ut seruet natura in piscibus quod non seruat in hominibus? Plereque suspicione nouercalis odii appetite suos occiderunt filios; alie in fame, ut legimus,  partus proprios comederunt, et humanis pignoribus mater sepulcrum facta est. Piscium autem proli uterus parentis sicut murus, uallo quodam maternorum uiscerum pignora inoffensa conseruat. Diuersa igitur piscium genera diuersos usus habent. Alii oua generant; alii uiuos et formatos generant fetus, et qui oua generant, non nidos texunt ut aues, non per diuturnum fetus laborem induunt, non cum molestia sui nutriunt. Decidit ouum, quod aqua quodam gremio sue nature quasi nutrix blanda suscipit, et animal celeri fotu reddit. Continuo enim tactu parentis animatum ouum quod decidit, et piscis exit.

Deinde quam pura et inuiolata successio, ut nullus alteri, sed generi suo misceretur; nesciunt enim  alienorum piscium adulterina contagia, sicut ea animalia, que ceunt, ut equorum et asinorum, que inter se diuersa genera magna hominum cura perpetrant, uel rursus cum equi et asine insimul miscentur, que sunt uere adulteria nature. Nam utique maius est flagitium quod in nature colluuione committitur, quam quod in persone iniuria. Et tu, o homo, ista procuras, interpres adulterii iumentalis? Et illud animal ceteris pretiosus putas, quod est adulterinum, quam quod nature lege inuentum est. Ipse genera aliena confundis, diuersaque misces animalia, et ad uetitos coitus plerumque cogis inuita, et hoc industriam uocas, quia hoc de hominibus facere non potes, ut diuersa generis commistio fetum possit excludere. Tollis tamen homini quod  natus est, et uirum de uiro exuis, abscissaque corporis parte sexum necas, spadonem efficis, ut quod natura negauit, hominum impleat audacia. Quam bona autem mater sit aqua, hinc considera. Tu homo, docuisti abdicationes patrum in filios, separationes, odia et offensas; disce que sit parentis uicissitudo. uiuere pisces sine aqua nequeunt, nec a sue parentis consortio separari, nec a sue alterius [altricis] munere discerni, et fit hoc natura quadam ut separati moriantur illico.

Quid autem de densitate dentium dicam? Non enim ut oues et boues ex una duntaxat parte dentes habent, sed utraque pars armata est dentibus; quia enim in aqua sunt, et si diutius cibum uersarent, et non cito transmitterent, aquarum colluuione eorum  esca de dentibus posset auferri, et dilui, ideo densos et acutos habent dentes, ut cito incidant atque consumant cibum, et sine mora et dilatione transmittant. Denique non ruminant; solus tamen scarus ruminare perhibetur ab iis, quibus aut euentus, aut usus fuit, aut studium talia comprehendere.

Sane nec ipsi pisces potentiorum euasere uiolentiam, nam auaritie potentiorum subiecti ubique inferiores sunt; quo enim quisque infirmior, eo citius raptorum prede patet. Et plerique quidem herbis pascuntur, ac minutis uermibus. Sunt autem qui inuicem se deuorant, ut a sua carne pascantur. Minor apud illos cibus maioris est, et rursus ipse maior a ualidiore inuaditur, et predator alieni fit esca  alterius. Itaque usu uenit ut, cum ipse alium deuorauerit, ab altero deuoretur, et in unum uentrem uterque conueniat cum deuoratore proprio deuoratus, sicque simul in uno uiscere prede uindicteque consortium. Et ipsius sponte forte assentiens inuidia est, sicut et nobis. Non enim ex natura cepit, sed ex auaritia, aut quia ad usus hominum dati sunt in signum, ut in his nostrorum morum uitia uideremus, et eorum caueremus exemplis ne quis peccator inferiorem inuaderet, daturus in se potentiori exemplum iniurie. Itaque qui alium ledit, sibi laqueum parat in quem ipse incidat. Et tu piscis es, qui uiscera inuadis aliena, qui demergis infirmum, qui cadentem persequeris usque in profundum. Caue ne, dum illum persequeris, incidas ipse in ualidiorem,  et deducat te in alienas insidias, qui tuas uitat, priusquam tuam exspectat erumnam, qui te persequente ipsam reformidabat.

Scarus quidam piscis dictus, eo quod solus escam ruminare perhibetur, si quidem alii pisces non ruminant. Tradunt autem hunc ingeniosum esse; namque inclusum nassis, non illinc prima fronte erumpere, nec infestis uiminibus caput inserere, sed crebris, nunc dentium, nunc caude laxare fores ictibus atque ita retrorsum redire, quem luctatum ipsius si forte alius scarus uideat, apprehensa mordicus cauda adiuuat nisus erumpentis.

Echineis paruus et semipedalis pisciculus nomen habet quod nauem adherendo teneat, et remoretur,  a uerbo echo, quod est habeo, aut echome, quod est hereo, et nomine nays, quod est nauis. Nam licet ruant uenti, seuiantque procelle, nauis tamen quasi radicata in mari stare uidetur, nec retinendo hoc facit, sed quasi terre adherendo. Hunc Latini remoram appellant, quod cogat stare nauigia.

Anguille similitudo anguis nomen dedit. Origo eius ex limo et rore celesti. Unde et quando capitur, ita lubrica est ut quanto fortius premitur manu nuda, tanto citius elabatur. Ferunt autem Orientis fluuium Gangem anguillas trigenum pedum gignere. Anguille uino necate, qui uinum biberint, tedium uini habent.

Murenam Greci myrenam uocant, eo  quod complicet se in circulos. Hanc feminini sexus tantum esse tradunt, et concipere a serpente; ob id a piscatoribus tanquam sibilo serpentis euocatur, et capitur; ictu autem fustis difficulter interimitur; ferula protinus. Habere animam in cauda certum est; nam capite percusso uix eam interimi dicunt, cauda statim exanimari.

Polypus, id est multipes, plurimos enim pedes habet; iste ingeniosus hamum appetit; et brachiis complexum, non morsu, non prius dimittit quam escam circumroserit.

Torpedo uocata, eo quod corpus torpescere faciat; si eam quisquam uiuentem tangat, etiam procul, et a longinquo, uel si hasta, uel uirga tangatur,  quamuis perualidos lacertos habeat, torpescere faciat quemlibet, et pedes robustissimi uiri ad cursum ligabit. Tanta est enim uis eius ut etiam aura corporis sui afficiat membra.

Cancer, animal gradiens in transuersum, has cibi gratia prestigias struit; nam et ipse ostreo delectatur, et carnis eius epulum querit, sed appetens cibum prospicit et periculum. Hec enim uenatio difficilis est et periculosa. Difficilis est, quia testis ualidioribus esca interior includitur; nam uelut muris quibusdam mollitiem carnis precepti regalis interpres natura muniuit, quam medio testarum quodam sinu concauo nutrit ac fouet, et quasi in quamdam uallem diffundit, et ideo cassa sunt omnia cancri tentamenta, quia aperire clausum ostreum nulla ui  potest. Et periculosa est, si chelam eius includit. Unde ad argumenta confugit, et insidias noua fraude molitur. Itaque quia omnia animantium genera aliqua delectatione, licet sint diuersa, mulcentur, explorat si quando ostreum in locis remotis ab omni uento scilicet contra radios solis receptaculum illud aperiat, et suarum reseret claustra testarum, ut libero ere uisceris sui uoluptatem quamdam capiat, et tunc cancer clanculo calculum, id est lapillum immittens impedit conclusionem ostrei, et sic chelas apertum immittens interna ostrei uiscera depascitur. Sic etiam homines uitiosi, cancri more in aliene rei usum fraude circumscriptionis irrepunt, et infirmitatem proprie uirtutis astu quodam suffulciunt, fratri dolum nectunt, et alterius pascuntur  erumnis. Tu autem propriis esto contentus, et aliena te damna non pascant. Bonus cibus est simplicitas innocentie sua bona habens, insidiari nescit alienis, nec auaritie fetibus inardescit, cui lucrum omne iniquum ad uirtutem dispendium est, ad cupiditatem incendium, et ideo beata est si bona sua nouerit, cum uirtus paupertatis omnibus sit preferenda thesauris. Nonne melius est exiguum quid cum Dei timore et amore, quam thesaurus magnus sine eiusdem timore et amore? Melior est enim hospitalitas in oleribus cum gratia, quam uitulorum pinguium cum discordia preparatio. Utamur ergo ingenio ad querendam gratiam, et salutem tuendam, non ad alienam circumscribendam innocentiam. Licet tamen nobis uti exemplis sumptis a maritimis  ad profectum nostre salutis, non ad aliene periculum.

Echinus animal exiguum, uile, ac despicabile maritimum; plerumque index future tempestatis, aut tranquillitatis nuntius solet esse nauigantibus. Denique cum procellam uentorum senserit, calculum ualidum arripit, eumque uelut saburram uehit, et tanquam anchoram trahit, ne excutiatur fluctibus, itaque non suis se librat uiribus, sed alieno stabilit et regit pondere. Quo indicio naute uelut signum future perturbationis capessunt, et sibi pretiment, ne eos imperitos turbo improuisus inueniat. Quis mathematicus, quis astrologus, quisue Chaldeus potest siderum cursus, celi motus, et signa sic comprehendere?  Quo ingenio ista colligit? Quo doctore percipit? Quis ei fuit tanti interpres augurii? Sepe homines confusionem eris uident, et sepe falluntur, quod plerumque ea sine tempestate discutiatur. Echinus non fallitur. Echinum sua nequaquam signa pretereunt. Unde exiguo animali tanta prescientia ut futura prenuntiet? Quocirca maius in eo nichil est quam tantam habere prudentiam. Crede quod per indulgentiam Dei omnium rerum Domini, huius prescientie accepit munus. Etenim si fenum Deus sic uestit, sic pascit uolatilia, si parat coruis escam , et si mulieribus dedit texture sapientiam, si araneam que tam subtiliter ac docte laxos casses suspendit in foribus, sapientie non reliquit immunem; si ipse  uirtutem equo dedit, et soluit de ceruice eius formidinem ut ex campis occurrens regibus arrideat, odoretur bellum eminus, excitetur sono tube, si hec irrationabilia, et alia insensibilia, ut fenum et lilia repleuit sue dispositione sapientie, quid dubitamus quin etiam in echinum contulerit gratiam prescientie? Nihil inexploratum, nichil dissimulatum reliquit. Omnia uidet, qui pascit omnia, omnia replet sapientia, qui omnia fecit in sapientia, ut scriptum est , et ideo si echinum dono uisitationis sue non pretermisit, si eum considerat, et futurorum informat indiciis, te non considerat? Imo uero considerat, sicut testatur eius diuina sapientia dicens: Si respicit uolatilia, si pascit illa, nonne uos pluris estis illis? Si fenum quod hodie est,  et cras in clibanum mittitur, Deus sic uestit, quanto magis uos minime fidei? 

Conche et cochlee ex hac causa sunt uocate, quod deficiente luna cauantur, omnium enim clausorum animalium maris atque concharum, incremento lune membra turgescunt, defectu lune euacuantur. Luna enim cum in augmento fuerit, auget humorem, cum uero in defectu fuerit; minuuntur humores. Hoc enim physici dicunt. Concha autem prime impositionis nomen est, inde per deriuationem cochlea quasi conchula. Concharum genera multa sunt, inter quas et margaritifere sunt, que cocele dicuntur, in quorum carne pretiosus lapillus cui unioni nomen, solidatur; de quibus tradunt ii qui de animantium naturis scripserunt, quod nocturno  tempore littora petant, et ex celesti rore margaritas concipiant, unde et cocele quasi concipientes e celo nominantur.

Murex cochlea est maris dicta ab acumine et asperitate, que alio nomine conchylium nominatur, propterea quod circumcisa ferro, lacrymas purpurei coloris emittit, ex quibus purpura tingitur. Et inde ostrum appellatur, quod hec tinctura ex teste humore elicitur.

Cancros uocari uolunt, quia conche sunt crura habentes, inimica ostreis animalia; nam carnibus eorum uiuunt. Animal est, ut iam dixi, raro ingenio; nam ualidam ostree testam aperire non potens, explorat quando ostrea testarum claustra aperiat,  tuncque latenter lapillum iniicit, atque impedita conclusione ostree carnes erodit. Duo autem sunt genera cancrorum, fluuiales et maritimi. Ostrea dicta est a testa, qua mollities eius munitur. Greci enim testam, ostracon dicunt.

Musculi sunt cochlee, a quorum lacte concipiunt ostree, et dicti musculi, quasi masculi. Testudo piscis dictus eo quod tegmine teste sit adopertus in modum camere. Testudinum quatuor sunt genera, terrestres, maritime, lutarie, id est ceno et palude uiuentes, quartum genus fluuiales, que in dulci aqua uiuunt. Tradunt aliqui  ire tardius nauigia pedem testudinis dextrum uehentia. Rane a garrulitate, eo quod circa genitales strepunt paludes, et sonos uocis importunis clamoribus  reddunt. Ex quibus quedam aquatice dicuntur, quedam palustres, quedam rubete, ob id quod in rubis et uepribus uiuunt, ceteris grandiores. Alie calamite uocantur, quoniam inter arundines fruticesque uiuunt; minime omnium, et uiridissime, mute, et sine uoce sunt. Agredule sunt rane paruule in sicco uel in agris morantes, unde et sic uocantur. Negant quidam canes latrare, quibus in offa rana uiua fuerit data.

Animalium omnium in aquis uiuentium nomina centum quadraginta quatuor Plinius ait, que sunt in generibus belluarum, serpentum communium terre et aque, cancrorum, concharum, peloridum, solearum, lacertorum, loliginum, et his similium.



CAP. LuI. De arboribus.

 Arborum nomen a robore quidam deriuatum putant, sicut herbarum ab herendo creditur, eo quod terris suis radicibus adhereant. Utraque autem ideo sibi pene similia sunt, quia ex uno alterum gignitur. Nam dum sementem in terram ieceris, prius herba oritur, deinde confota surgit in arborem, et intra paruum tempus quod herbam uideras, arbustum suspicis. Arbustum arbor est nouella et tenera in qua insertio fieri potest, aut arbor cui uitis maritatur et inheret; unde dicitur arbustum quasi arboris hasta. Alii arbustum locum in quo arbores sunt uolunt accipere, sicut et saliceta, et uireta, ubi salices, et uirgulte nouelle, et uirentes sunt. Frutex minor arbore iuste appellatur, quod fronde terram  tegat. Nemus uox Greca est a nemo , id est pasco quod in eo greges pascantur, estque uoluptatis causa comparatum. Alii quasi Latinum sit a nemine, aut numinibus nuncupatum uolunt, quia pagani ibi idolis suis sacrificabant. Lucus est densitas arborum solo lucem detrahens, per antiphrasin, eo quod non luceat, siue a luce quod in eo lucebant funalia, uel cerei propter nemorum tenebras. Saltus est densitas arborum alta uocata hoc nomine eo quod exsiliat in altum, et in sublime consurgat, uel quod ibi fere et pecora interdum saliant. Insitio dicitur cum fisso trunco surculus fecunde arboris sterili inseritur. Plante sunt rapte de arboribus. Plantaria autem que ex seminibus nata sunt cum racidibus, et a terra propria transferuntur. Radix appellatur quod  quasi radiis quibusdam fixa terris, in profunda demergitur. Nam physici dicunt parem esse altitudinem radicum et quarumdam arborum. Truncus est stipes, et status arboris insistens radici. Corticem ueteres corucem uocabant. Dicitur autem cortex, quod corio lignum tegat. Liber est pars corticis interior, dictus a liberato cortice, id est ablato; est enim medium quiddam inter lignum et corticem. Rami sunt qui de trunco manant, sicut a ramis aut radice surculi. Surculi sunt a precisione serre nuncupati. uirgultum est quod de radice pullulat, ramus, qui de ipso arboris robore, uirga que de ramis. Proprie autem uirgultum appellatur quod ad radicem arboris nascitur, et quasi inutile ab agricolis amputatur, et hinc dictum uirgultum, quod ex  uirga tollitur. uirga autem a ui uel a uirtute dicitur, quia uim habet in se multam, uel a uiriditate, uel quia pacis indicium est, quod uim urgeat: unde uirga que dicitur caduceum, utuntur magi ad placandos serpentes inter se, et idcirco in ea hos sustinent alligatos; hac etiam philosophi, reges, nuntii, magistri, ac legati utuntur. Flagella dicuntur summe arborum partes, ab eo quod crebros uentorum flatus sustinent. Cimas et cimata uocant herbarum summitates quasi comas. Folia Grece dicuntur. Unde est ad nos per deriuationem translatum. Flores nominati quod cito defluant de arboribus, quasi fluores, quod cito soluantur. In his duplex gratia, coloris et odoris. Austro enim flores soluuntur, zephyro fiunt. Germen dicimus surculum pregnantem,  a generando unde et germinatio. Fructus nomen accepit a frumine, id est eminente gutturis parte, quo uescimur; unde et fruges. Fructus proprie dicuntur agrorum et arborum, quibus utimur; in animalibus uero abusiue et translatiue fructum uocant. Poma dicta ab opimo, id est a copie ubertate. Matura dicuntur, quod apta sint ad manducandum; sic et immatura, quia priusquam matura fiant, dura sunt ad manducandum. Sunt autem poma quecunque principalem fructum nucleo non includunt. Ligna secundum uarronem dicta sunt quod leguntur ad ignem construendum, secundum quosdam autem quia accensa conuertuntur in lumen. Unde et lychnus lucerna dicitur, et elychnium quod in ea ardens lumen prebet. Torris lignum  adustum, quem uulgus titionem uocat, foce semiustum et exstinctum. Quisquilie sunt stipule immiste surculis ac foliis aridis; sunt autem purgamenta terrarum.

Palma dicta, quia manus uictricis ordinatus est, uel quod oppansis est ramis in modum palme hominis. Est enim arbor insigne uictorie, proceroque ac decoro uirgulto, diuturnisque uestita frondibus, et folia sua sine ulla successione seruans; hanc Greci phenicem dicunt, quod diu duret, ex similitudine auis illius Arabie, que multis annis uiuere perhibetur, fructus autem eius dactyli a digitorum similitudine nuncupati sunt.

Laurus, a uerbo laudo, laudus dicta. Hac enim cum laudibus uictorum capita coronabantur. Apud  antiquos autem laudus nominabatur, postea d littera sublata, et r subrogata, dicta est laurus, ut in auriculis, que initio audicule dicte sunt, et medidies, que nunc meridies dicitur. Hanc arborem Greci daphnem uocant eo quod nunquam deponat uiriditatem, propter quod illa uictores prius coronabantur. Sola quoque hec arbor uulgo fulminari minime creditur. Malus a Grecis dicta, eo quod fructus eius sit omnium pomorum rotundissimus, Unde et hec sunt uera mala, que uehementer rotunda sunt. Alii mala quod Grecis mela dicuntur, alii a dulcedine appellari aiunt, quod eius fructus mellis saporem habeat, uel quod in melle seruentur. Malum punicum dicitur, quod ex Punica regione sit  genus eius translatum. Idem est malum granatum, eo quod intra rotunditatem corticis granorum contineat multitudinem. Ficus Latine a fecunditate uocatur. Feracior est enim arboribus ceteris. Nam ter quaterque per singulos annos generat fructum, atque altero maturescente, alter oboritur, hinc et carice a copia nominate. Ficus Aegyptia fecundior fertur, cuius lignum in aquam missum, continuo mergitur, et cum in limo aliquandiu iacuerit, deinde in superficiem sustollitur, uersa uice nature, quoniam madefactum debuit humoris pondere residere. A senibus in cibo sepius sumpte ficus rugas eorum feruntur distendere. Tauros quoque ferocissimos ad fici arborem alligatos mansuescere dicunt. Morus a Grecis uocata, quam Latini appellant rubum, eo  quod fructus eius uel uirgultum rubet. Est enim morus siluestris fructum afferens, quod in deserto pastorum fames ac penuria confouetur - huius folia superiactata serpenti, feruntur interimere eum. Sycomorus, sicut et morus, Greca nomina sunt. Dicta autem sycomorus, ficus fatua, quia Grece dicitur ficus et fatuus, dicitur etiam marisca a Latinis et celsa ab altitudine, quia non est breuis ut cetere. Nux appellata, quod umbra uel stillicidium foliorum eius proximis arboribus noceat. Hanc alio nomine Latini iuglandem uocant, quasi Iouis glandem. Fuit enim hec arbor consecrata Ioui. Cuius pomum tantum uim habet ut missum inter suspectos herbarum uel fungorum cibos quidquid in eis uirulentum est, exsugat, rapiat, atque  exstinguat. Nuces autem generaliter dicuntur omnia poma corio duriori tecta, ut pinee, nuces auellane, glandes, castanee, amygdala. Hinc nuclei dicti, quod sint duro corio tecti. At contra omnia poma mollia, mala dicta sunt, sed cum adiectione terrarum in quibus antea nata sunt, ut persica, punica, matiana, etc. Amygdala Grecum nomen est, quod Latine longa nux uocatur. Cunctis autem arboribus prius se flore uestit, et ad ferenda poma arbusta sequentia preuenit. Castaneam Latini a Greco appellant uocabulo; hanc enim Greci castanon uocant. Quidam a castrando dictam putant, eo quod fructus eius gemini in modum testiculorum intra folliculum sunt reconditi, qui dum eiiciuntur, quasi castrantur; hec arbor semel, ut excisa  fuerit, tanquam silua expullulare consueuit. Hex arbor grandifera ab electo uocata. Huius enim arboris fructum homines primum ad uictum sibi elegerunt. Unde et peta:

Mortales cuncti ructabant gutture glandem.

Prius enim quam frumenti usus esset, antiqui homines glande uixerunt. Phagus et esculus arbores glandifere ideo uocate creduntur quod eorum fructibus olim homines uixerunt, cibumque sumpserunt. Nam esculus ab esca dicta. Phagus uero a Greco uocabulum traxit; enim Grece comedere dicitur Latine. Xylicon quam Latini corrupte siliquam uocant, ideo tale nomen a Grecis accepit, quod eius fructus sit dulcis. xylon quippe Grecis  dicitur lignum, et glykis dulcis, huius arboris pomo succus expressus acatia a Grecis dicitur, Pistatia arbor dicta, quod cortex pomi eius nardi pistici odorem referat. Pinus arbor picea ab acumine foliorum dicta, pinnum enim antiqui nominabant acutum. Pinum autem aliam pitin, aliam peucen uocant, quam nos piceam dicimus eo quod desudet picem. In Germanie autem insulis huius arboris lacryma electrum gignit. Gutta enim defluens rigore uel tepore in soliditatem durescit, et gemma fit, de qualitate sua nomen accipiens, id est succinum, eo quod succus sit arboris. Pinus creditur prodesse cunctis, que sub ea seruantur, sicut nux nocere omnibus. Abies dicta, quod pre ceteris arboribus longe eat, et in excelsum preemineat,  cuius natura expers est terreni humoris, ac proinde habilis atque leuis habetur. Hanc quidam gallicam uocant, propter candorem. Est autem sine nodo. Cedrus est que etiam Grece cedros uocatur, cuius folia cypressi similitudinem habent; lignum uero iucundi odoris est, et diu durans, nec a tinea unquam exterminatur, unde et in templis propter diuturnitatem ex hoc ligno lacunaria fiunt. Huius ligni resina cedria dicitur, que in conseruandis adeo est utilis, ut perliniti ex ea nec tineas patiantur, nec tempore consenescant, Cypressus Grece a pueri nomine dicitur, quod caput eius a rotunditate in cacumen erigitur; unde et eonos uocatur alta rotunditas. Hinc et fructus eius conus, quia rotunditas eius talis est ut conum imitetur,  unde et conifere cyparissi dicuntur. Huiusmodi lignum cedro pene proximam habet uirtutem, templorum quoque trabibus aptum, impenetrabili soliditate nunquam oneri cedit, sed ea qua in principio fuerit firmitate perseuerat. Antiqui cypressi ramos prope rogum constituere solebant, ut odorem cadauerum dum urerentur, opprimerent iucunditate odoris illius.

Iuniperus Grece dicta putatur, quibusdam Latine, quasi iunipyrus, id est iuuans. Pyr siue quod ab amplo in angustum finiat, ut ignis, siue quod conceptum diu teneat ignem, adeo ut si prune ex eius cinere cooperte sint, usque ad annum perueniant. Pyr [] enim apud Grecos ignis est.

 Platanus a latitudine foliorum dicta, uel quod ipsa arbor patula sit et ampla, nam platos [] Greci latum uocant. Expressit huius arboris Scriptura nomen et formam, dicens: Quasi platanus dilatata sum in plateis [exaltata sum iuxta aquam]. Est autem tenerrimis foliis ac mollibus.

Quercus siue querna dicta quod ea soliti erant dii gentium querentibus responsa dare, arbor multum annosa sicut legitur de quercu Mambre, sub qua habitauit Abraham, que fertur usque ad Constantini regis imperium per multa secula perdurasse; fructus foliorum eius galla uocatur, et ramorum glans aut glandula.

Fraxinus uocari fertur, quod magis inter aspera  loca montana et fragrosa nascatur: de qua Ouidius:

. . . et fraxinus utilis hastis.

Alnus uocatur, quod amne alatur, proxima enim aque nascitur, nec facile extra undas uiuit; hec est tenera et mollis, quia in humecto loco nutritur. Ulmus nomen accepit, quod in uliginosis locis et humidis melius proficit; nam in montanis et asperis locis minus leta est.

Populus dicta quod ex ea multitudo frondium et surculorum nascatur. Differt tamen a poly et a populo pro gente in prime syllabe quantitate. Eius genus duplex est, nam altera est alba, altera est nigra. Alba est populus dicta, quod folia eius una parte sint alba, altera uiridia; hec ergo bicoloi  habet quasi diei et noctis notas, que tempora ortu solis, occasuque constant. Generant etiam resinam et electrum circa Eridanum fluuium, uel, ut alii memorant, in finibus Syrie. Salix dicta, quod celeriter saliat, hoc est uelociter crescat, arbor lenta uitibus habilis uinciendis. Cuius seminis hanc esse naturam dicunt, ut si quis illud in poculo hauserit, liberis careat, sed et feminas infecundas efficit. Populus autem, et salix, et tilia mollis materie sunt et ad insculpturam apte. uimen uocatur ex eo quod uim multam uigoris seu uiroris habeat. Natura enim eius talis est, ut etiam si arefacta abluatur, uirescat, deinde excisa, atque in humo fixa, radicibus sese in humum ipsa demergat. Buxus Grecum nomen est, ex parte a Latinis corruptum.  Byxos enim appellatur a Grecis arbor uirens, et leuitate materie elementorum apicibus apta, unde et Scriptura: Scribe in buxo .



CAP. LuII. De margaritarum inuentione, et procreatione, de qua etiam lib. II, cap. 35.

Artifices, qui margaritas querunt, per agathan seu achaten lapidem inueniunt. Alligant enim agathan lapidem ad funiculum urinatoris, et submittunt in mare et ueniens agathos lapis ad margaritam, statim urinatores assequentes ad funiculum, inueniunt margaritam. Quomodo autem nascatur margarita, pronuntiabo. Est lapis uel piscis qui uocatur conchus, et uenit ad littus maris per matutinum antelucanum et aperit os suum, et deglutit rorem celestem, et radium solis, et que sursum sunt, siderum,  sicque nascitur margarita de superioribus astris. Sic ergo agathes est Ioannes Baptista. Ioannes enim iste ostendit nobis intelligibilem margaritam Dominum nostrum Iesum Christum dicens: Ecce Agnus Dei, ecce qui tollit peccata mundi . Mare autem presens seculum designat; urinatores illorum, qui sursum sunt, comitatem sanctorum signant, qui uero deorsum peccatores.


De lapidibus igniferis uide lib. II, cap. 19.



CAP. LuIII. De duodecim lapidibus pretiosis.

Iaspis primus ponitur in fundamento domus Domini, qui talem habet naturam, uirentis coloris est. Qui super se eum habuerit, nulla phantasmata timet, significatque eos qui fidem Dei tenent, et  nunquam arescunt ab ea sed semper uirent in ea, nec fallacias diaboli timent, qui tanquam leo rugiens circuit querens quem deuoret, cui resistite fortes in fide .

Secundus sapphirus ponitur, qui est erii coloris, imo talem habet colorem, qualem habet celum cum est serenum, et significat illos, qui in terra adhuc positi, intendunt celestibus, et cuncta terrena despiciunt, quasi non sint in terra, et hi possunt dicere cum Apostolo: Nostra conuersatio in celis est .

Tertius est calcedonius [catchedonius] hic quandiu in domo est, non lucet, foris ad apertum lucet, uolentibus eum insculpere contra stat. Calefactus radio solis uel fricatu digitorum trahit ad se paleas.  Hoc lapide demonstrantur ii qui bona sua celant et sua opera faciunt in abscondito, ieiunium scilicet et eleemosynas, et preces suas, et nolunt uideri ab hominibus, sicut Deus precepit. Tu autem cum ieiunas , etc. Et iterum: Cum facis eleemosynam, nesciat sinistra tua quid faciat dextera tua . Et iterum: Cum oraueris intra cubiculum tuum . Sed cum magister eorum, id est episcopus aut abbas iubet eos foras exire, tunc apparet bonitas, et lucent, uelint nolint. Et si quis uult eis adulari, et quasi eos insculpere uel pingere, non recipiunt eorum laudem et uanam gloriam, sed duriter contra stant, nec concedunt eis, ut Salomon admonet dicens: Fili, si te lactauerint, id est laudauerint peccatores, ne acquiescas eis . Et isti tales  afflati radiis ueri solis, id est Christi, uel digitis, id est Spiritus sancti donis quasi contracti et calefacti uerbo sue predicationis, et exemplo sue bonitatis paleas, id est peccatores attrahunt ad se, et sibi consociant.

Quartus est smaragdus. Huius natura talis est. Magne uiriditatis est, ita ut totas herbas, et tota folia arborum, et cunctas gemmas uincat sua uiriditate. Nascitur in Scythia, terra scilicet inhabitabili pre frigore, nec ibi habitant nisi gryphes, que sunt partim fere terrestres, partim uolucres, et sunt quatuor pedes habentes, et sunt similes leonibus corpore et capite et pedibus, et alis aquilis, et terra illa nimium est oppleta talibus gemmis, et isti gryphes  seruant eas, ita ut nulla gens possit eas capere, nisi Arimaspi, gens que non habet nisi unum oculum in fronte, et isti pugnant cum gryphibus pro his gemmis; nam gryphes, qui seruant eas, uolunt eis auferre cum illi accipiunt, et per illos Arimaspos habemus nos illas. Hec gemma significat illos qui fide nitentes, et plus aliis uirides, superant per ipsam infideles, qui sunt semper ut gryphes frigidi a caritate et bonitate, quoniam eam non habent, et qui eam habent malefaciunt eis. Gryphes, qui seruant eas, significant diabolos, qui pretiosam margaritam fidei inuident hominibus, qui uolunt eam habere, et uolunt eis auferre, non ideo quod sibi prosit, sed nolunt ut ipsi quibus prosit habeant. Qui recte uocantur gryphes quasi terrestres fere et uolucres, quia  sunt ut fere terrestres, deiecti in infernum pro meritis suis, et uolantes per superbiam, sunt quasi alites. Contra hos dimicant monoculi, id est illi qui non ambulant duabus uiis, nec habent duplex cor, nec duplicem uoluntatem, nec duobus seruiunt dominis, sed habent semper unam bonam intentionem ad Dominum, et fidem Dei firmiter contra omnes tenent, et defendunt gratiam fidei, quam gryphes, id est diaboli uolunt eis auferre, sed superant illos Dei auxilio.

Quintus est sardonyx. Huic sunt tres colores, fuscus et subniger in imo, in medio candidus desuper rubens. Huic lapidi comparantur homines, qui in corpore suo sustinent flagella et penas passionis pro amore Christi, intus in animo candidi, et  sine fictione puri, sed tamen sibi ipsis despecti sunt, et sibi uidentur quasi peccatores, et dicunt cum Propheta: Ego sum uermis, et non homo .

Sextus est sardus, qui unicolor est, quasi sanguis. Et significat martyres, qui pro Christi amore suum fuderunt sanguinem. Dauid: Pretiosa in conspectu Domini mors sanctorum eius .

Septimus est chrysolithus, qui fulget quasi aurum et emittit ex se scintillas ardentes. Per quem significantur illi qui intelligunt diuinam Scripturam, et hoc quod intelligunt, aliis demonstrant opere et sermone, et quasi scintillas boni operis et uerbi iactant de se, quibus alii illuminantur et accenduntur, nec abscondunt Deum in terra, nec sub modio  lucernam ponunt, sed in aperto, ut luceat omnibus qui in domo Dei sunt , facientes, iuxta quod precepit Dominus: Luceat lux uestra coram hominibus .

Octauus beryllus qui lucet quasi aqua sole percussa, et dicitur calefacere manus tenentis, qui significat homines illuminatos gratia celesti, et astutos in scientia seculari, qui calefaciunt eos qui secum conuersantur, igne diuini amoris, et exemplo bone conuersationis, quasi beryllus manum tenentis; habet etiam duos colores, uiridem, et pallentem, per quos illorum uita signatur, qui celestium contemplatione sunt uirides, et terrene administrationis actione pallentes.

Nonus est topazius. Is lapis raro inuenitur, eoque  carior et pretiosior quo rarior. Et habet duos colores principales, unum purissimum quasi aurum, alterum quasi celum cum est serenum, et superat claritatem omnium gemmarum, nec ulla res pulchrior est ad uidendum, et si qui uelint eum polire obscuratur, si per se relinquitur, clarior est. Hunc diligunt reges super omnes gemmas et super omnes diuitias. Hic significat eos qui examinati et purgati cupiditate et sordibus huius seculi sunt, ut aurum purum, et intendunt claritati celestis uite. Et qui hanc uirtutem habent, et prefatam amant uitam, sunt clariores et puriores et Deo amabiliores aliis hominibus. Etiam ipsi reges seculi uenerantur et magnificant hanc uitam contemplatiuam. Dominus  enim proprio ore laudauit, ad Martham inquiens: Maria optimam partem elegit que non auferetur ab ea . Istos tales qui uolunt ornare dignitate seculi, quasi ornando uiliores faciunt et minoris meriti. Legitur de beato Martino quod uirtutes plures fecit antequam episcopus fuisset, sed episcopatu ornatus ne extolleretur pauciora signa faciens, non merita sed ornatum emisit. Aliter dici potest topatius lapis, qui omnium lapidum colores in se obtinet, unum uero suum; enim Grece, Latine dicitur omne, qui significat sanctos omnium uirtutibus refertos, et suam quosque propriam uirtutem habentes.

Decimus est chrysopassus purpurei coloris, et interguttatus guttulis aureis. Hic significat eos qui  semper in tribulatione et laboribus passionum uitam suam ducunt, et eam tandem per martyrium finiunt, sicut fecerunt martyres. Dictus est sic, quia chrysos aurum, et uerbum spargo significat. Est alter lapis, chrysoprasus aureo et uiridi colore mistus, quia prason significat porrum quod est uiride.

Hyacinthus est undecimus, hic mutat colorem suum cum facie celi. Si clarum est celum, lucet, si obscurum, fit obscurus. Per hunc lapidem monstrantur ii qui se ita modificant, ut cum sapientibus sapientes sint, et perfecti et fortes, et tunc descendunt ad insipientes, et imperfectos, et infirmos, cequando se illis, ut secundum modum audientium  et sapientibus sapienter loquantur, et minus sapientibus et infirmis humiliter sicut fecit Paulus, qui mutabat se secundum qualitates eorum quibus loquebatur, cum sapientibus et perfectis sapientiam dicens: Sapientiam loquimur inter perfectos . Ad minus perfectos dicebat: Non potui uobis loqui quasi spiritualibus, sed quasi carnalibus lac uobis potum dedi, non escam . Infirmis dicens: Quis infirmatur, et ego non infirmor?  Ita se contemperabat omnibus, ut omnibus omnia esset, sicut dicit: Omnibus factus sum omnia, ut omnes facerem saluos . Aliter hyacinthus, similis aque radio solis percusse, sapientia repletos et ueri solis radio perfusos designat.

Amethystus est duodecimus lapis; hic est rubens  tanquam rosa, flammulas quasdam de se fundens, et significat eos, qui inter tormenta passionis que pro Deo sustinent, tanquam flammas caritatis habent, orantes pro eis qui se occidunt, et plus dolent de peccatis eorum qui occidunt quam de pena quam patiuntur. Et bene extremus ponitur, quia significat eos qui pro inimicis orant, nam uirtus uirtutum est orare pro se persequentibus, et paucos inuenimus qui hoc faciant. Aliter amethystus tribus coloribus respergitur, purpureo, uiolaceo, et roseo. Per purpuram notantur sancti, qui celestem habitum gerunt in terris; per uiolam, humilitas eorum cum odore bone operationis; per rosam, caritas, que tantum in illis uiget, ut ad passionem perueniant.  Interpretatur autem quasi minime ebrius, quia priuatiua est particula, et methysthis ebrius et ebrietas, qui autem in caritate Dei et proximi uitam agunt, minime sunt ebrii uino uoluptatum huius seculi.



CAP. LIX. De natura in communi, et de natura hominis rerum naturalium principis ultimo loco creati, et ultimo loco hic narrati.

Natura dicta eo quod aliquid nasci faciat. Gignendi enim et faciendi potens est. Hanc quidam Deum esse dicebant, a quo omnia creata sunt et existunt. Genus a gignendo dictum; cui quidam deriuant nomen a terra, ex qua omnia gignuntur, enim, id est ge Grece, terra dicitur. uita dicta propter uigorem, uel quod uim teneat nascendi atque crescendi, unde  et arbores uitam habere dicuntur, quia gignunt et crescunt.

Homo dictus quia ex humo est factus, sicut in Genesi dicitur. Creauit Deus hominem de limo terre . Abusiue autem pronuntiatur ab utraque substantia totus homo, id est ex societate corporis et anime; nam proprie homo ab humo dicitur. Greci autem hominem anthropon quasi controuersum, ut habentem ramos deorsum, et radicem, id est os sursum appellauerunt, eo quod sursum spectet, subleuatus ab humo ad contemplationem sui artificis. Quod Ouidius peta designat cum dicit:

Pronaque cum spectent animalia cetera terram.
Os homini sublime dedit, celumque tueri
 Iussit, et erectos ad sidera tollere uultus. 
Qui Deo erectus celum aspicit, ut Deum querat, non ad terram intendat uelut pecora que natura prona et uentri obedientia finxit .

Anima autem a uentis nomen accepit, eo quod uentus sit. Unde et Grece uentus anemos [] dicitur, quod ore trahentes erem, uiuere uideamur, sed apertissime falsum est, quia multo prius gignitur anima quam concipi ore possit er, quia iam in genetricis utero uiuit. Non est igitur er anima, quod putauerunt quidam qui non potuerunt in corpoream eius cogitare naturam. Spiritum idem quod  animam euangelistam pronuntiat, dicens: Potestatem habeo ponendi animam meam, et iterum sumendi eam . De hac enim Domini anima passionis tempore memoratus euangelista ita protulit, dicens: Inclinato capite tradidit spiritum , et alius: Emisit sipiritum . Et quid est spiritum tradere aut emittere, nisi animam ponere? Sed anima dicta est propter hoc quod uiuit; dicitur autem spiritus uel spiritualis natura pro eo quod spiret in corpore. Item animus idem est quod anima, sed anima uite est, animus consilii. Unde et dicunt philosophi etiam sine animo uitam manere, et sine mente animam durare. Unde et amentes uocant, nam mentem uocant ut sciat, animam ut uelit; mens enim uocata quod emineat in anima uel quod meminit.  Unde et immemores amentes dicuntur. Quapropter non anima, sed quod excellit in anima, mens uocatur, tanquam caput eius uel oculus. Unde et ipse homo secundum mentem imago Dei dicitur. Ita enim hec omnia adiuncta sunt anime, ut una res sit. Pro efficientiis enim causarum diuersa nomina sortita est anima. Nam et memoria mens est, unde et immemores amentes. Dum ergo corpus uiuificat anima est, dum uult animus, dum scit mens, dum recolit memoria, dum rectum iudicat ratio est, dum spirat spiritus est, dum aliquid sentit sensus est. Nam inde animus sensus dicitur pro his que sentit, unde et sententia nomen accepit.

Corpus dictum eo quod corruptum perit. Solubile enim atque mortale est, et aliquando soluendum.  Caro autem a carendo aut cadendo appellata, eo quod uita careat, est enim proprie mortuorum, aut quod in mortem cadat, unde et cadauer. Crementum enim semen est masculi, unde et animalium et hominum corpora concipiuntur, hinc et parentes creatores dicuntur. Caro autem pro corpore ex quatuor elementis compacta est. Nam terra in carne proprie dicta est, er in anhelitu, humor in sanguine, ignis in calore uitali. Habent enim in nobis elementa suam queque partem, que cuilibet redditur compage resoluta.

Sensus corporis quinque sunt, gustus, odoratus, auditus, uisio, tactus. Ex quibus duo, id est duo eorum organa, aperiuntur et clauduntur, uisus et gustus: duo semper patentes sunt, auditus et odoratus;  et quintus, id est tactus utrumque facit et neutrum. Sensus dicti, quia per eos anima subtilissime totum corpus agitat uigore sentiendi. Unde et presentia nuncupantur, quod sint presentibus, sicut pre oculis que presto sunt oculis. uisus est qui a philosophis humor uitreus appellatur. uisum autem quidam fieri asserunt aut externa etherea luce, aut interno spiritu lucido, per tenues uenas a cerebro uenientes, atque penetratis tunicis in erem exeuntes, et tunc commistione similis materie uisum dantes. uisus dictus quod uiuacior sit ceteris sensibus ac prestantior siue uelocior, ampliusque uigeat, quomodo et memoria inter cetera mentis officia. uicinior enim est cerebro, unde omnia  manant, unde fit ut ea que ad alios pertinent sensus, uidere dicamus, ueluti cum dicimus: uide quomodo sonat, uide quomodo sapit, etc. Auditus appellatus quod uoces audiat uel hauriat, hoc est ere uerberato suscipiat sonos. Odoratus quasi eris odore attactus, tacto enim naribus ere sentitur. Sic et olfactus, quod odoribus fiat. Gustus a gutture uel gustando dictus. Tactus eo quod pertractet et tangat, et per omnia membra uigorem sensus aspergat. Nam per tactum probamus quidquid ceteris sensibus iudicare non possumus. Duo enim sunt genera tactus: nam aut extrinsecus uenit quod feriat, aut intus in ipso corpore oritur. Unicuique enim sensui propria organa dantur. Nam quod uidendum est, oculis capitur, quod audiendum, auribus: mollia  et dura tactu existimantur et iudicantur, sapor gustu, odor naribus.



CAP. LX. De hominis membris ac partibus.

Prima pars corporis caput est, datumque est illi hoc nomen, eo quod sensus omnes et nerui inde initium capiant, unde ipsius anime que consulit corpori, quodammodo personam gerit.

uertex est suprema pars capitis, qua capilli reuertuntur, id est deorsum dependent, ut nos a uertice montis descendimus.

Caluaria ab ossibus caluis dicta per defectionem, et neutraliter pronuntiatur.

Occipitium capitis pars posterior, quasi contra capitium, uel quod sit capitis retrorsum.

Capilli quasi capitis pilli, facti ut decorem prestent,  et cerebrum aduersus frigus muniant atque a sole defendant. Pili autem dicti a pelle, de qua procedunt, sicut et pilum a pila dicitur, ubi pigmentum contunditur.

Cesaries a cedendo uocata, ideoque tantum uirorum est. uirum enim tonsum esse decet.

Come sunt proprie incisi capilli, et est Grecus sermo, nam comas Greci, a secando uocant, unde et tondere. Inde et cirri uocantur, quod etiam idem Greci mallonem uocant.

Crines proprie mulierum sunt. Dicti autem crines, eo quod discernantur uittis; unde et discrimina dicuntur a quibus diuisi religantur.

Tempora sunt, que caluarie dextra leuaque  subiacent, que ideo sic nuncupantur, quia mouentur ipsaque mobilitate quasi tempora mutantur.

Facies dicta ab effigie, ibi enim est tota figura hominis et uniuscuiusque persone cognitio. uultus uero dictus eo quod per eum uoluntas animi ostenditur, secundum enim uoluntatem in uarios motus mutatur; unde et differunt inter se, nam facies simpliciter accipitur de uniuscuiusque naturali aspectu, uultus autem animorum qualitates significat.

Frons ab oculorum foraminibus, uel a pre se ferendo nominata est. Hec enim imago quedam animi quoque motum specie sua exprimit, dum uel leta uel tristis est.

 Oculi uocati siue quod eos ciliorum tegmina occultant ne qua incidentis iniurie offensione ledantur, uel quia occultum lumen habent, id est secretum uel intus positum; hi inter omnes sensus uiciniores anime existunt. In oculis omne mentis indicium est, unde et animi perturbatio uel hilaritas in oculis apparet. Oculi et lumina idem sunt. Et dicti lumina, quod ex eis lumen manat, uel quod ab initio sui clausam teneant lucem, aut extrinsecus accepta uisui proponenda refundant. Pupilla est centrum oculi, in quo uis est uidendi, ubi quia imagines parue uidentur, propterea pupille dicuntur, nam paruuli pupilli dicuntur. Hanc plerique pupillam uocant, eo quod sit pura et impolluta ut sunt puelle. Physici dicunt easdem pupillas, quas uidemus in  oculis, morituros ante triduum non habere, quibus non uisis certa est uite desperatio. Circulus uero, quo albe partes oculi a pupilla separantur discreta nigredine, corona dicitur, eo quod rotunditate sui ornet ambitum pupille. uertices ipsos oculorum quidam ualuas appellant, a similitudine ualuarum. Palpebre sunt sinus oculorum, a palpitatione dicte, quia semper mouentur, et concurrunt inuicem, ut assiduo motu reficiant intuitum. Munite sunt autem uallo capillorum, ut et apertis oculis si quid inciderit, repellatur, et somno conniuentibus tanquam inuoluti quiescant latentes. In summitate autem palpebrarum, locis quibus se utreque clause contingunt, exstant adnati ordine seruato pili, tutelam oculis ministrantes, ne irruentes facile iniurias accipiant, et ex eo noceantur,  ut pulueris uel cuiuscunque crassioris materie arceant contactum, ut ipsum quoque erem turbatum se claudendo excludant, et sic tenuem atque serenum faciant uisum. Lacrymas a laceratione mentis quidam putant dictas, alii lacrymas dici existimant, ideo quod Greci uocant. Cilia sunt tegmina, quibus cooperiuntur oculi, et dicta cilia quod celent oculos, quos tegunt tuta custodia. Supercilia dicta quod superposita sint ciliis, que ideo uestita sunt pilis, ut oculis munimentum fortius quam palpebre pretendant, et ut sudorem a capite fluentem repellant. Intercilium uero est medium illud, quod sine pilis est inter supercilia et palpebras.

Gene sunt inferiores partes oculorum unde barba  inchoat, nam Grece genos barba, inde et gene, quod inde incipiant barbe gigni.

Male sunt eminentes sub oculis partes ad protectionem eorum supposite. uocate autem male siue, quod infra oculos in rotunditatem promineant in modum malorum, que Greci mela appellant, siue quod sint supra maxillas.

Maxille per diminutionem dicuntur a malis, sicut paxillus a palo, taxillus a talo.

Mandibule sunt maxillarum partes quibus et nomen factum.

Barbam ueteres uocauerunt, quod uirorum sit, non mulierum. Auribus nomen inditum est a uocibus hauriendis: Unde et uirgilius:

 uocemque his auribus hausi: 
aut quia Greci uocem ipsam auden uocant ab auditu. Per immutationem enim littere aures quasi audes nuncupate sunt. uox enim repercussa per anfractus aurium sonum facit, quo sensum excipiant audiendi.

Pinnula summa pars auris, ab acumine dicta. Pinnon enim antiqui acutum dicebant. Unde et bipennis et pinna.

Nares idcirco nominantur, quia per eas uel odor uel spiritus manare non desinit, siue quia odore nos admonent, ut gnari simus ac sciamus; unde econtrario nescientes et rudes ignari dicuntur. Olfecisse enim ueteres scisse dicebant. Terentius: »Ac non  totis sex mensibus prius olfecisse quam ille quidquam ceperit.« Narium recta pars, eo quod equaliter sit in longitudinem et rotunditatem porrecta, columna uocatur, extremitas eius pyrula a formula pomi pyri, que uero dextra leuaque sunt, pinnule alarum similitudine, medium autem interfinium.

Os dictum, quia per ipsum quasi per ostium et cibos intromittimus, et sputum foras proiicimus, uel quia eo ingrediuntur cibi, et inde egrediuntur sermones.

Labia a lambendo sunt uocata, quod autem superius est. Labium dictum quidam uolunt quod inferius, eo quod grossius sit, labrum. Alii uirorum labra, mulierum dicunt labia, sed confunduntur.

Lingue a lingendo cibo putat uarro nomen impositum,  alii quod articulatos sonos ligat in uerba. Sicut enim plectrum chordis, ita lingua illiditur dentibus, et uocalem sonum emitti efficit.

Dentes Greci oduntes [] dicunt, et inde latinum uidentur trahere nomen: horum primi, precisores dicuntur siue precisiui, quia omne quod accipitur, ipsi prius incidunt. Sequentes canini uocantur, quorum duo in dextera maxilla sunt, et duo in sinistra, et dicti canini, quia ad similitudinem caninorum existunt, sicut et homines quod et possunt priores precidere illis tradunt ut confringant. Hos uulgus pro latitudine, longitudine et rotunditate columellas uocant; ultimi sunt molares, qui concisa a prioribus atque confracta subigunt et molunt atque mandunt, unde et molares uocati sunt.  Dentium autem numerum discernit qualitas sexus, nam in uiris plures, in feminis pauciores existunt.

Gingiue a gignendis dentibus nominate sunt, facte sunt autem etiam ad decorem dentium, ne nudi horrori potius quam ornamento existerent.

Palatum nostrum, sicut celum sursum est positum, et inde palatum a polo per deriuationem. Sed et Greci similiter palatum uraniscon appellant, eo quod pro sui concauitate celi similitudinem habeat. Fauces a fundendis uocibus nominate quasi foces, uel fauces quod per eas famur.

Arterie uocate sunt siue quod per eas a pulmone er, id est spiritus fertur, seu quod arctis et angustis meatibus spiritum uitalem contineant, unde  sonos uocis emittant, qui soni uno modo sonarent, nisi lingue motus distantias uocis efficeret. Toles Gallica lingua dicuntur, quas uulgo per diminutionem tonsillas uocant que in faucibus turgescere solent.

Mentum dictum quod inde mandibule oriantur, uel quod ibi migrantur, uel quod dum mentionem alicuius loquendo facimus ipsum mouemus.

Gurgulio nomen trahit a gutture, cuius meatus ad os et nares protenditur, habens uiam qua uox ad linguam transmittitur, ut possit uerba collidere; unde et garrire dicimus.

Rumen proximum gurgulioni, quo cibus et potus deuorantur; hinc et bestie, que cibum reuocant et remandunt, ruminare dicuntur.

 Sublinguium operculum gurgulionis, quasi parua lingua, que foramen lingue recludit operitque.

Collum dictum quod sit rigidum et teres ut columna, baiulans caput et sustentans, quasi capitolium, cuius anterior pars gula uocatur, posterior ceruix.

Ceruix autem uocata, quod per eam cerebrum ad medullam spine dirigitur, quasi cerebri uia. ueteres autem plurali tantum numero ceruices dicebant, primus Hortensius ceruicem singulariter dixit. Ceruix autem nunc in singulari numero membrum ipsum significat, nam plurali numero ceruices contumaciam sepe demonstrant. Cicero in uerrinis: »Pretorem tu acccusas frangere ceruices.«

Humeri dicti quasi armi, ad distinctionem hominis  a pecudibus mutis, ut hi humeros, ille armos habere dicantur; nam proprie armi quadrupedis sunt.

Hala summi humeri pars posterior et occultior.

Brachia a fortitudine nominata sunt, bary [] enim Grece graue et forte significat. In brachiis enim thori lacertorum sunt, et insigne musculorum robur existit. In his sunt tori, id est musculi, et dicti tori, quia illic uiscera torta uideantur.

Cubitus dictus, quod ad cibos sumendos ipsi incumbimus.

Ulna secundum quosdam utriusque manus extensio est; secundum alios cubitus quod magis uerum est, quia Grece olenos cubitus dicitur.

 Ale sub brachiis sunt appellate, eo quod ex eis in modum alarum motus brachiorum inchet; quas quidam ascillas seu axillas uocant, quod ex eis brachia cillentur, id est moueantur. Unde et oscilla dicta ab eo quod cillentur, id est moueantur ora; nam cillere est mouere: has quidam hircos dicunt, eo quod in plerisque hominibus hircinum fetorem reddant.

Manus dicta quod sit totius corporis munus; ipsa enim cibum ori ministrat, ipsa operatur omnia atque dispensat, per eam accipimus et donamus. Abusiue etiam manus ars uel artifex, unde et manus pretium dicimus, et armatorum copias.

Dextra dicitur a dando, ipsa enim in pignus pacis  datur, ipsa testis fidei atque salutis perhibetur, et hoc est illud apud Tullium: »Fidem publicam iussu senatus dedi, id est dextram.« Unde et Apostolus dicit: Dextras mihi dederunt et Barnabe societatis .

Leua dicitur quod sit leuis, id est sine asperitate et callo, qui dextre ex labore inducitur.

Sinistra autem uocata, quasi sine dextera, siue quod rem fieri sinat, et non faciat. A sinendo enim sinistra dicitur.

Palma est manus expansis digitis, sicut contractis pugnus. Pugnus autem a pungendo dictus, uel a pugna, aut contra sicut palma a pandendo.

Digiti nuncupati uel quod decem sunt, uel quia decenter iuncti sunt; nam habent in se et numerum  perfectum et ordinem decentem. Unde primus pollex uocatur, quod inter alios uirtute polleat et potestate. Secundus index et salutatorius siue demonstratorius, quia fere eo salutamus, uel ostendimus, uel indicamus. Tertius impudicus, quod plerumque per eum opprobrii insectatio ostenditur et podex mundatur, et iste est medius. Quartus annularis, eo quod in ipso annulus geritur. Idem et medicinalis, quia eo collyria a medicis collinuntur, uel quod eo pulsus infirmorum sentitur. Quintus auricularis, quod aurem eo scalpimus et purgamus.

Ungues ex Greco uocamus; illi enim hos onyches [] dicunt. Alii dictum uolunt ab unguendo, quod sit politus et lucidus quasi unctus. Estque animalium habentium digitos distinctos, ut hominum, simiarum,  auium, leonum, canum, etc. Ungula non habentium digitos, ut equorum, mulorum, asinorum, boum, ceruorum, et similium, quorum quedam fissas habent ungulas.

Truncus est media pars corporis a collo usque ad inguina, de quo Nigidius: Caput collo uehitur, truncus sustinetur coxis, et genibus cruribusque.

Thorax a Grecis dicitur anterior pars trunci a collo usque ad stomachum quam nos dicimus arcam, eo quod ibi sit arcanum, id est, secretum, a quo ceteri arcentur. Unde et arca et ara dicta, quasi res secreta, cuius eminentes partes mamille dicuntur, inter quas pars illa ossea pectus dicitur; dextra autem leuaque coste.

Pectus uocatum, eo quod sit pexum inter eminentes  mamillarum partes; unde et pectus dicitur, eo quod pexos capillos facit.

Mamille uocate quod rotunde sint, quasi male per diminutionem. Sed papille capita mamillarum sunt, quas infantes sugentes comprehendunt, et dicte papille quod eas infantes quasi palpant dum lac sugunt; perinde mamma est tota eminentia uberis, papilla uero breue illud unde lac trahitur.

Ubera dicta, uel quia lacte ubera, id est fecunda, uel quia uuida, humore scilicet lactis in modum uuarum plena. Lac uim nominis a colore trahit, quod sit albus liquor, leucos [] enim Grece albus dicitur, cuius natura ex sanguine commutatur. Nam post partum si quid sanguinis nondum fuerit  uteri nutrimento consumptum, naturali meatu fluit in mammas et earum uirtute albescit, lactis accipiens qualitatem.

Cutis est, que in corpore prima est, appellata quod ipsa corpori superposita, incisionem primam patiatur. Cutis enim Grece incisio Latine dicitur. Eadem et pellis, quod externas iniurias corporis tegendo pellat, primosque et uenti et solis ardores perferat.

Pellis autem iam detracta ac subacta corium dicitur, et est crassior cutis. Corium autem appellatur per deriuationem, quod eo caro teneatur uel tegatur, sed hoc in brutis animalibus proprium est.

Pori corporis Greco nomine appellantur qui Latine  proprie spiramenta dicuntur, eo quod per eos uiuificus spiritus exterius ministretur.

Aruina est pinguedo cuti adherens.

Pulpa est caro sine pinguedine, dicta quod palpitet; resilit enim sepe. Hanc plerique et uiscum uocant, eo quod glutinosa sit.

Membra sunt corporis partes.

Artus quibus colligantur membra, ab arctando dicti. uel artus dicti quod colligati inuicem neruis arctentur, id est stringantur, quorum diminutiua sunt articuli; nam artus dicimus membra maiora, ut brachia; articulos minora, ut digitos.

Nerui Greca deriuatione appellati, quos illi neura [] uocant. Alii Latine uocatos neruos putant, eo quod artuum coniunctiones inuicem his inhereant.  Maximam autem uirium substantiam neruos facere certissimum est; nam quanto fuerint densiores, tanto propensius augent firmitatem.

Compagia sunt ossium capita, dicta eo quod sibi compacta neruis, uelut glutino quodam adhereant.

Ossa sunt corporis solidamenta; in his enim positio omnis et robur subsistit. Ossa autem ab usto dicta, propterea quod cremarentur ab antiquis, siue, ut alii putant, ab ore, eo quod ibi pateant; nam alibi ubique cute, uisceribusque obtecta celantur.

Medulle appellate quod sint ossium partes medie, uel quod eis madefiant ossa; impinguant enim ea et confortant.

 uertibula sunt summe ossium partes, crassioribus nodis conglobata, dicta eo quod ad inflexionem membrorum illa uertantur.

Cartilagines ossa mollia et sine medulla, quod genus auricule, et narium discrimen, et costarum extremitates habent, siue opercula ossium que mouentur. Et dicte cartilagines, quod leui attritu carent dolore dum flectuntur.

Costas, appellari quidam putant, quod ab eis custodiantur interiora, et tota mollities uentris uallata saluetur.

Latus, quia iacentibus nobis latet; est enim leua pars corporis et dextra, utrinque inter anteriora et posteriora protensa. Dextro autem lateri habilior motus est, leuo fortior, et oneri ferendo accommodatior;  ipsa enim gerit clypeum, ensem, pharetram, et reliqua onera, ut expedita sit dextera ad agendum.

Dorsum est a ceruice usque ad renes deorsum. Dictum autem dorsum, quod sit superficies durior corporis, in modum duri ursi, fortis et ad portandum et ad perpetiendum.

Terga dicta, quia in eis supini iacemus in terra, quod solus homo potest; nam muta animalia tantum aut in uentrem, aut in latus iacent, unde abusiue in animalibus terga dicuntur. Scapula a scandendo dicitur. Interscapulium est spatium quod est inter scapulas, unde est nominatum.

Pale sunt dorsi dextra leuaque eminentia membra,  dicta quod in luctando eas premimus et uibramus, quod Greci palin dicunt.

Spina est iunctura dorsi, dicta quod habeat radiolos ut spinas acutos, cuius iuncture spondylia appellantur propter partem cerebri que fertur per hos longo tractu ad ceteras corporis partes. Sacra spina est ima perpetue spine, quam Greci hieron noton uocant, quoniam primum infante concepto nascitur, ideoque et in hostia id primum a Gentilibus diis suis dabatur, unde et sacra spina dicitur.

Renes ait uarro dictos, quod riui ab iis obsceni humoris fluant a uerbo rhein, quod significat fluere nam uene et medulle tenuem liquorem desudant in renes, qui liquor rursus a renibus  calore ueneris resolutus decurrit.

Lumbi a libidinis lasciuia dicti, quia in uiris causa corporee uoluptatis in ipsis est, sicut in umbilico feminis. Unde et ab Iob in exordio sermonis dictum est: Accinge sicut uir lumbos tuos , ut in his esset resistendi preparatio, in quibus est libidinis usitata dominandi occasio.

Umbilicus est medius locus corporis, dictus quod sit umbo iliorum; unde et umbo appellatur locus in medio clypei a quo dependet.

Ilia Greco sermone appellantur, quod ibi nos obuoluamus, Grece enim ileo uertere et obuoluere dicitur.

Clunes uocati, quod sint iuxta colum quod est longum, suntque tumores natium.

 Nates quod in ipsis innitimur dum sedemus. Unde et conglobata est in eis caro, ne prementis corporis mole ossa dolerent.

Genitalia corporis partes, ut nomen ipsum docet, gignende sobolis acceperunt uocabulum, quod his procreatur et gignitur. Hec et pudenda pro uerecundia, siue a pube. Unde et indumento operiuntur. Dicuntur autem ista et inhonesta, quia non habent eamdem speciem decoris sicut membra que in promptu et prospectu locata sunt. Dictum et uerretrum, membrum uirile siue, quod uiri est tantum, siue quod ex eo uirus emittitur; nam uirus proprie dicitur humor fluens a natura uiri, siue a uerrendo, siue demum a uere.

 Testiculi per diminutionem a testibus dicti quorum numerus incipit a duobus; hi semen calamo ministrant, quod a spine medulla et renibus et lumbis suscipiunt gratia procreandi.

Scrotum est pellis in qua testiculi sunt.

Posteriora uocata, quod retro sunt et a uultu auersa, ne dum aluum purgamus, inquinaremus aspectum.

Meatus inde appellatus quod per eum meant, id est egeruntur stercora.

Femora dicta, quod ea parte a femina sexus uiri discrepet. Sunt ab inguinibus usque ad genua.

Femina autem per deriuationem femorum partes sunt, quibus in equitando tergis equorum inheremus:  unde et olim preliatores sub feminibus equos amisisse dicebantur.

Coxe quasi coniuncti axes, in ipsis enim femora mouentur, quorum concaua uertebre uocantur.

Suffragines sunt plicature crurum posteriorum ex quadrupedibus, que retrorsum plicantur ut genua in anterioribus cruribus, antrorsum; dicteque sunt, quod suffringuntur, id est, subtus flectuntur, non supra sicut genua.

Genua sunt commissiones femorum et crurum, et dicuntur genua eo quod in utero genis oculorum sunt opposita. Coherent enim sibi ibi, et cognata sunt genua oculis lacrymarum indicibus et misericordie, nam a genis genua dicuntur. Denique complicatum in genua gigni, formarique hominem dicunt, ita ut  genua sursum sint, quibus oculi formantur ut caui fiant et rotundi et etiam reconditi, ipsos enim in utero matris genua comprimunt. Ennius: »Atque genua comprimit acta gena.« Inde est quod homines dum ad genua se prosternant, statim lacrymantur. uoluit enim natura eos uterum maternum memoria recolere et reminisci, ubi quasi in tenebris considebant antequam ad lucem uenirent.

Crura dicta, quod his currimus et gressum facimus, et sunt a genibus usque ad calces.

Tibie uocate quasi tube; sunt enim longitudine et specie eis similes. Et sunt ossa aut partes anteriores in crure, et sure sunt posteriores.

Talus dictus a tolo; nam tolus est eminens rotunditas, et inde fastigium templi rotundi tolus uocatur.  Talus autem sub crure est, et sub talo calcaneum.

Pedes ex Greca etymologia nomen sortiti sunt. Hos enim Greci podas [] dicunt. Sunt qui a petendo terram dictos putent, quia alternis motibus solo fixi incedunt.

Plante a planitie nuncupate, quia non rotunde, ut in quadrupedibus, ne stare non possit bipes homo, sed plane atque longiores formate sunt, ut stabile corpus efficerent. Sunt autem plante, anteriores partes, que etiam de multis ossibus constant.

Calx uel calcs uel calcis prima pars plante, a calco illi nomen impositum, quod terram calcamus, hinc et calcaneus.

 Solum est inferior pars pedis, dicta quod eo uestigia terre imprimimus. Sed et solum dicitur omne illud quod aliquid sustinet, quasi solidum, unde et terra solum dicitur, quod cuncta sustineat: er solum auium, et solum pedis, quod totam corporis molem portet.

uiscera non solum intestina dicimus, sed quidquid sub corio est inter cutem et carnem et ossa. Item uiscera uitalia, id est circumfusa loca cordis, ut sit uiscus quasi uis cordis, eo quod ibi uita, id est anima continetur. Item uiscera capita neruorum ex sanguine et neruis copulata.

Item lacerti a similitudine lacertorum reptilium, quia in singulis membris loca sunt per que eis nomina dantur, ut cor quod sit in medio corporis:  appellaturque a nomine similium animalium super terram uiuentium. Nam inde musculi a murium similitudine. Sicut a lacerta lacerti. Inde etiam tori, quod illic uiscera torta uideantur.

Cor a Greca deriuatum appellatione quod illi cardian dicunt, sicut a cor et uro dicitur nobis cura, in corde enim omnis sollicitudo uite et scientie cura est. Quod ideo pulmoni uicinum est, ut cum ira accenditur, pulmonis humore temperetur. Huius due arterie sunt, quibus sinistra plus sanguinis habet, dextra plus spiritus. Unde et in dextro brachio pulsum despicimus.

Precordia sunt loca cordi uicina, quibus sensus percipitur, et dicta sunt precordia, eo quod ibi sit principium cordis et cogitationis, aut quod cor precingunt,  sunt enim pellicule circum cor, in quibus affectionum sedes.

Pulsus uocatus est, quod palpitet, cuius indicio aut infirmitatem intelligimus aut sanitatem. Huius duplex est motus, aut simplex, aut compositus. Simplex est, qui ex uno saltu constat. Compositus est, qui ex pluribus motibus inordinatis et inequalibus existit. Qui motus certa habent spatia, dactylicum pulsum uocant quandiu sine uitio fuit.

uene dicte eo quod uie sunt natantis sanguinis, atque riui per omne corpus diuisi, quibus uniuersa membra irrigantur.

Sanguis ex Greca etymologia nomen duxit, quod uegetetur, et sustentetur et uiuat saos enim sospes dicitur. Sanguis autem est dum in corpore  est; effusus uero cruor, nam cruor uocatur, eo quod effusus currat, uel ab eo quod currendo corruat. Alii cruorem interpretantur saniem et sanguinem corruptum qui emittitur. Alii autem sanguinem uocant, quod sit suauis. Sanguis autem non est integer nisi in iuuenibus. Nam dicunt physici minui sanguinem per etates, unde in senibus tremor est. Proprie autem sanguis anime possessio et sedes est, ideo genas mulieres lacerare solent in luctu ut manibus gratificent: inde et purpuree uestes et flores purpurei mortuis prebentur.

Pulmo ex Greco trahit uocabulum, pulmonem enim pleumon [] uocant, eo quod cordis flabellum sit, in quo pneuma, id est spiritus est, per  quod et agitatur et mouetur, unde et pulmones uocati sunt. Nam Grece pneuma [] spiritus dicitur, qui flando et agitando erem emittit et recipit, a quo mouentur pulmones et palpitant, et aperiunt se ut flatum capiant, et stringunt ut eiiciant, est enim ut organum corporis.

Iecur nomen habet ex eo quod uicinum cordi habeat locum; inde enim attrahit sanguinem qui in cerebrum subuolat, et inde ad oculos ceterosque sensus et membra diffunditur, et calore suo succum ad se ex cibo tractum uertit in sanguinem, quem ad usum pascendi nutriendique singulis membris prebet. In iecore autem consistit uoluptas et concupiscentia, ire et amores, secundum eos qui de physicis rebus disputant.

 Fibre sunt iecoris extremitates, sicut extreme partes foliorum in uitibus, siue quasi lingue uene eminentes. Dictas autem uolunt fibras, quod apud gentiles in sacrificiis ad Phebi aras ab ariolis ferebantur, quibus oblatis atque succensis responsa acciperent.

Splen dictus a supplemento, ex contraria parte iecoris, ne uacua existeret, quem quidam risus causa factum existimant; nam splene ridemus, felle irascimur, corde sapimus, iecore amamus, quibus quatuor elementis constantibus, integrum est animal.

Fel est appellatum, quod sit folliculus gestans humorem, qui uocatur bilis.

Stomachus [] Grece os uocatur, eo quod  quasi ostium uentris ipse cibum accipiat, atque ad intestina transmittat.

Intestina dicuntur, eo quod corporis interiori parte cohibentur, que idcirco longis nexibus coordinata sunt in circulorum modum, ut susceptas escas paulatim digerant, et superadditis cibis non impediantur.

Omentum est membrana que continet intestinorum maiorem partem; quod epitolin Greci uocant.

Disseptum intestinum quod discernit uentrem et cetera intestina a pulmone, uel a corde.

Cecum intestinum, quod sit sine foramine et exitu, quod Greci tisonenteron uocant.

Ieiunium tenue intestinum, unde et ieiunum dicitur.

 uenter autem et aluus et uterus inter se differunt. uenter est qui acceptos cibos digerit, et apparet extrinsecus, tenditque a pectore usque ad inguem, et dicitur uenter, quod per totum corpus alimenta ministrat uite.

Aluus est que cibum recipit, et per excrementa purgari solet. Ex ipsa enim sordes stercorum defluunt. Sallustius: »Simulans sibi aluum purgare.« Et uocatur aluus quod abluatur.

Uterum sole mulieres habent, in quo concipiunt ad similitudinem cauliculi; tamen auctores pro utriusque sexus uentre plerumque ponunt, nec pete tantummodo, sed et ceteri. uocatur autem uterus, quod duplex sit, et ab utraque in duas se  diuidat partes, que in diuersum diffuse ac reflexe circumplicantur in modum cornu arietini, uel quod impleatur fetu interius. Hinc et uter, quod aliquid intrinsecus habet, ut membra et uiscera.

Aqualiculus proprie porci est, hinc ad uentrem translatio.

Matrix dicitur quod fetus et embrio in ea generentur. Semen enim receptum confouet, confotum corporat, corporatum in membra distinguit.

uulua uocata quasi ualua, id est ianua uentris, uel quod semen recipiat, uel quod ex ea fetus procedat

uesica dicta, quod si uas aque. Ipsa enim de renibus urina collecta completur, et humore distenditur, cuius usus in uolucribus non habetur.

 Urina autem dicta a Greco, , id est meio seu mingo, et Grece , cuius indicio et salus et egritudo monstratur. Qui humor Latine lotium dicitur, quod eo lota uestimenta munda efficiantur.

Semen est quod iactum sumitur aut in terra aut utero ad gignendum uel fructus uel fetus. Est enim liquor ex cibi et corporis decoctione factus, ac diffusus per uenas atque medullas, qui inde desudatus, in modum sentine crescit in renibus, eiectusque per coitum, et in uterum mulieris susceptus, calore quodam uiscerum, et menstrualis sanguinis irrigatione formatur in corpus.

Menstruum est superuacuus mulierum sanguis, dicta autem sunt menstrua a circuitu lunaris luminis, quo solet hoc euenire profluuium. Luna enim Grece  mene dicitur, hec et muliebria nuncupantur. Nam mulier solum animal menstruale est. Cuius cruoris contactu fruges non germinant, acescunt musta, moriuntur herbe, amittunt arbores fetus, ferrum rubigo corrumpit, nigrescunt eramenta; si qui canes inde ederint, in rabiem efferantur; glutinum asphalti quod nec ferro, nec igne dissoluitur, ipso cruore pollutum sponte disiungitur; post plurimos autem dies menstruos ideo semen non est germinabile, quia iam non est menstrualis sanguis a quo perfusum irrigetur.

Tenue semen in muliebribus locis non adheret; labitur enim, nec habet uim adherendi. Similiter et crassum non habet uim gignendi, quia muliebri sanguini se miscere non potest propter nimiam sui  spissitudinem; hinc et steriles mares et feminas dicunt fieri uel propter nimiam crassitudinem sanguinis uel seminis, uel propter nimiam raritatem. Primum autem aiunt cor hominis fingi, quia in eo sit et uita hominis, et sapientia. Deinde quadragesimo die totum corpus expleri, quod ex abortionibus, ut ferunt, collectum est. Alii fetus a capite exordium sumere dicunt, unde et in auium fetibus primum oculos fingi in ouis uidemus. Fetus autem dictus, quod adhuc in utero foueatur. Item nasci patribus similes aiunt, si paternum semen ualidius sit; matribus si maternum; hac etiam ratione similes exprimi uultus. Qui autem utriusque parentis figuram reddunt, equaliter misto paterno, maternoque sanguine uel semine concipiuntur. Dicunt  etiam auorum et proauorum consimiles fieri, quia sicut in terra multa semina occultantur, sic et in hominibus semina celantur parentum figuras redditura. Ex paterno autem semine puellas nasci, ex materno pueros, quia omnis partus constat ex duplici semine, et cuius pars maior est, inuoluit et occupat similitudinem sexus.

In corpore nostro quedam tantum ad utilitatis causam facta sunt, ut uiscera; quedam et utilitatis et decoris, ut sensus in facie, et in corpore manus ac pedes, quorum membrorum et utilitas magna est, et species decentissima. Quedam tantum decoris, ut mamille in uiris, et in utroque sexu umbilicus. Quedam discretionis, ut in uiris genitalia, barba  prolixa, et pectus amplum. In mulieribus leues gene, et angustum pectus; ad concipiendos autem fetus et portandos renes et latera dilatata. Quoniam que pertinent ad hominem et partes anime et corporis, ex parte dictum, est; nunc etates eius subiungamus.



CAP. LXI. De etatibus hominis, et uocabulis earum, etiam usque ad mortem, et mortuos.

Gradus etatis sex sunt, infantia, pueritia, adolescentia, iuuentus, uirilis grauitas, atque senectus. Prima etas infantia est pueri nascentis ad lucem, que porrigitur in septem annos. Secunda etas pueritia est, id est pura, et nondum ad gignendum apta, tendens usque ad quartum decimum annum;  tertia adolescentia ad gignendum apta, que porrigitur usque in uiginti octo annos; quarta, iuuentus, firmissima omnium etatum, finiens in quinquagesimo anno. Quinta etas est senioris, id est uirilis grauitas, que est declinatio a iuuentute ad senectutem, nondum senectus, sed iam non iuuentus, quia senioris etas est, quam Greci presbyten uocant, nam senex apud Grecos non presbyter, sed geron, huius gerontos dicitur. Que etas a quinquagesimo anno est senectus, que nullo annorum tempore finitur, sed post illas quinque etates quantuncunque uite est, senectuti deputatur. Senium autem pars est ultima senectutis, dicta quod sit terminus septime etatis. In his ergo sex spatiis philosophi descripserunt uitam humanam, in quibus  limitatur et currit, et ad uite terminum peruenit. Pergamus ergo breuiter per predictos gradus etatum, etymologias earum in homine demonstrantes.

Infans dicitur homo prime etatis, dictus autem infans, quod adhuc fari, id est loqui non potest nondum enim bene ordinatis dentibus, minus integra est sermonis expressio.

Puer a puritate uocatus, quia purus est, et nondum lanuginem, floremque genarum habet. Eam ii, qui habent sunt ephebi ab hebe que est pubertas dicti, pueri autem necdum pro natiuitate sunt uiri, sed adolescentuli leues. Puer autem tribus modis dicitur, pro natiuitate, ut Isaias. Puer natus est nobis ; similiter pro etate, ut octennis,  decennis, unde est illud:

Iam puerile iugum tenera ceruice gerebat.

Secundo pro obsequio et fidei puritate, unde in cantico uirginis. Suscepit Isrel puerum suum . Tertio pro ruditate et ignorantia. Unde: Puer centum annorum morietur . Puella paruula, quasi pulla, unde et pupillos non pro conditione, sed pro etate puerili uocamus.

Pupilli autem dicti, quasi sine pupilla et oculis, id est a parentibus orbi, hi autem uere pupilli dicuntur, quorum parentes ante decesserunt quam ab his nomen acciperent. Ceteri orbi uocantur.

Orphani iidem qui et pupilli. Illud enim Grecum nomen est, hoc Latinum. Nam in Psalmo ubi sepe  legitur: Pupillo tu eris adiutor ; Grecus habet orphano.

Puberes a pube, id est a lanugine uestiente pudenda corporis nuncupati, hec loca tunc primam lanuginem ducunt. Quidam autem ex annis pubertatem existimant, id est eum puberem esse, qui quatuordecim annos expleuerit, quamuis tardissime pubescat. Certissimum autem est eum puberem esse, qui ex habitu corporis pubertatem ostendit, et generare iam potest.

Puerpere sunt que annis puerilibus pariunt, unde et Horatius:

Laudatur iam prole puerpera nata.

uel sunt dicte puerpere, quod puelle pariunt, uel quod pueros pariunt.

 Adolescens dictus, eo quod sit ad gignendum adultus, siue quod adhuc adolescit, id est, crescit et augetur.

Iuuenes dicuntur quod posse iuuare incipiant, ut in bobus iuuenci, cum a uitulis discesserunt. Est enim iuuenis in ipso etatis incremento positus, et paratus ad auxilium. Nam iuuare hominis est opus aliquod conferentis. Sicut autem in hominibus tricesimus perfecte etatis est annus, ita in pecudibus et iumentis tertius robustissimus est.

uir nuncupatus, quod in eo maior est uis quam in feminis; unde et uirtutis nomen accepit, siue quod ui agat in feminam.

Mulier uero a mollitie, tanquam mollier l littera detracta uel mutata appellata est mulier; utrique  enim fortitudine et imbecillitate corporum separantur. Sed ideo uiro maxima uirtus, mulieri minor, ut patiens et obediens uiro esset, scilicet ne feminis repugnantibus libido cogeret uiros aliud appetere, aut in alium sexum proruere. Dicitur igitur mulier secundum femineum sexum, non secundum corruptionem integritatis, et hoc ex lingua sacre Scripture. Nam Eua facta de latere uiri sui, nondum contacta a uiro, mulier appellata est, dicente Scriptura: Et formauit eam in mulierem . Et ad matrem Dominus: Mulier, ecce filius tuus .

uirgo a uiridi etate dicta est, sicut et uirga, et uitula. Alioquin ab incorruptione, quasi uirago, quod ignoret femineam passionem.

 uirago dicta, quod ut uir agit, id est opera uirilia facit, et masculi uigoris est. Antiqui enim fortes feminas ita uocabant. uirgo autem non recte uirago dicitur, si non uiri officio fungitur. Mulier uero si uirilia opera facit, recte uirago dicitur, ut Amazones. Que uero nunc femina, antiquitus uira uocabatur, sicut a seruo serua, et a famulo famula, ita a uiro uira; hinc et uiraginis nomen deductum quidam putant, femina uero a partibus femorum dicta, ubi sexus a uiro discernitur. Alii Greca etymologia feminam ab ignea ui dictam putant, quod uehementer uirum concupiscit; libidinosiores enim uiris feminas esse tam in mulieribus quam in animalibus dicunt. Unde nimius amor apud antiquos femineus uocabatur.  Senior est adhuc uiridior. Ouid. in lib. uI:

Senior inter iuuenemque senemque.

Terentius:

Quo iure sumus adolescentiores.
Ubi adolescentior non utique magis adolescens, sed minus, ut senior minus est quam senex, ubi comparatiuus gradus minus significat positiuo  . Ergo senior, non satis senex, sicut iunior infra iuuenem, sicut pauperior infra pauperem. Senes autem quidam putant dictos a sensus diminutione, eo quod iam pre uetustate desipiant. Nam physici dicunt homines stultos frigidioris esse sanguinis, prudentes calidioris, unde et senes, in quibus iam friget, et pueri in quibus nondum calet, minus sapiunt. Inde est quod conuenit in hoc infantium etas et senum. Senes  enim per nimiam etatem delirant, pueri per lasciuiam et infantiam ignorant quid agant. Senex autem tantum masculini est generis, sicut anus feminini. Nam anus dicitur sola mulier. Anus autem appellata a multis annis, quasi annosa. Nam si commune nomen esset, cur non diceret Terentius senem mulierem? hinc etiam uetula, quasi uetusta. Sicut autem a sene senectus, ita ab anu anilitas nominata est.

Canities autem uocata a candore quasi candities; unde est illud florida iuuentus, lactea canities, quasi diceret, candida. Senectus autem multo nobis defert et bona et mala; bona, quia nos ab impotentissimis dominis liberat, uoluptatibus imponit modum, libidinis frangit impetus, auget sapientiam, dat  maturiora consilia; mala autem, quia senium miserrimum est debilitate et odio; subeunt enim morbi tristisque senectus. Nam duo sunt, quibus minuuntur uires corporis, senectus et morbus.

Mors dicta, quod sit amara, uel a marte, qui effector est mortium, siue a morsu primi hominis, qui uetite arboris pomum mordens mortem incurrit. Tria autem sunt genera mortis, acerba, immatura, naturalis; acerba infantium, immatura iuuenum, matura, id est naturalis senum. Mortuus autem ex qua parte orationis declinetur, incertum est. Nam, sicut ait Cesar: »Non potest mortuus aliqua facere post mortem suam, ita homo non potest scire eius originem,« id est uocabuli mortuus. Ab eo enim  quod est morior, participium preteriti temporis in tus exire debuit, per unum u, non per duo uu, nam ubi est geminata littera uu, nomen est, non participium, ut fatuus, arduus. Conuenienter itaque factum est ut quemadmodum id quod significat, non potest agendo, ita et ipsum nomen non potest loquendo declinari. Omnis autem mortuus aut funus est, aut cadauer. Funus est si sepeliatur, et dictum funus a funibus accensis, quos ante feretrum papyris cera circumdatis ferebant. Cadauer autem est si insepultum iacet, nam cadauer nominatur a cadendo, quia iam stare non potest. Quod dum portatur ad sepulcrum, exsequias illi fieri dicimus; ubi crematum est, exstare eius reliquias, ubi conditum est, iam  sepultum esse. Corpus autem dicitur a consuetudine, quia dum uiuebat corpus erat, ut illud:

. . . . . Tum corpora luce carentum. 
Defunctus uocatur, quia compleuit uite officium; nam dicimus defunctos officio, quia officia debita compleuerunt, Unde est et honoribus functus; hinc  ergo defunctus, quod ab officio uite sit depositus, siue quod sit die functus. Sepultus autem dictus eo quod sit sine pulsu uel sine palpitatione, id est sine motu. Sepelire autem est corpora condere, id est abscondere. Nam humare obruere dicimus, hoc est humum iniicere et humo tegere.





LIBER QUARTUS. De proprietatibus et epithetis rerum, serie litteraria in ordinem redactis. 



CAP. I. De his quibus prima littera est A.


Ablactatus a mamilla per amarum separatur, patri redditur, et ualidiori cibo utitur.

Abies est arbor alta, procera, coma pulcherrima.

Accipiter agrestis uel syluester aues domesticas rapit, captas continuo deuorat; ut plumescit, requirit loca opportuna unde non extrahitur, abiectis plumis syluestres aues capit, columbam persequitur, predam Domino seruat. Domesticus in sinistra geritur, ut uolet ad dexteram, compedibus constringitur, corrigia ligatur; que cum non rupta, sed soluta est, uolare permittitur; uisa carne redit ad Dominum

Acinus in nigredinem uertitur, odorem uini retinet, fetorem emittit.

 Actiua uita predicat, sollicita est, finem habitura fructuosum, operibus instat, martyrium subit, periculosa est.

Acus gracilis est, rigida, teres, uno capite acuta, et altero perforata, consuendi officio apta.

Adamas insecabilis et indomabilis est, ferrum attrahit, auro uel alio metallo non retinetur, sed chalybe, et tantum sanguine hirci comminuitur.

Adeps omnis Domini est iure perpetuo, crassitudo interior est cordis uel uentris, iecoris uel hepatis, renum uel renunculorum.

Aer rarus est, mobilis, auibus plenus, facile corrumpitur, spiraculum est uiuentium, nubibus obscuratur, sole illuminatur, hieme condensatur, uento agitatur, estate serenatur, nubilosus significat pluuiam  futuram.

Es et ethiops, et estas habentur in littera E.

Ager a nocuis purgatur, stercoratur, multipliciter aratur, rastro equatur, seminatur, semen operitur, fossis circumdatur, sepitur, uacare permittitur, signa ad fugandum aues in eo ponuntur.

Agricola mane consurgit, uilibus induitur, boues iugo sociat, stimulo boues sollicitat, tempora arandi et seminandi obseruat, tempestatibus eris non abigitur, rectum sulcum facit, instante uespera domum reuertitur, iactum semen patienter exspectat.

Agnus innocens est et pius et simplex, inter multas matrem cognoscit, solo balatu illam cognoscit,  matri simillimus est et immolationi aptus; immolandus non clamat. Mater eius lac prebet ad fomentum, et lanam ad uestimentum, carnem ad esum. Tondendus silet, ungulam findit et ruminat.

Ala gemina est, dorso infigitur, uolucrem subleuat.

Alba uestis sacerdotalis corpus operit, est in manicis stricta, inferius lata, linea est.

Alueus aquam continet, profundus est, alluuione dilatatur.

Amygdala dulcis est cibus egrotantium, dura et aspera testa tegitur.

Ancilla, humilis, obediens, uerecunda, timida, fidelis, sollicita, inculta, non habet potestatem.

Anchora fortis est, adunca, ferrea, in portu iacitur,  funem habet, nauem retinet contra procellas, uix euellitur.

Angelus purus natura, fidelis custodiendo, reconciliator gratiosus, obediens exsequendo, contemplatiuus fauendo, actiuus nuntiando.

Annulus principio caret et fine, rotundus est, lapide decoratur, digitum circuit et stringit, digitum ornat, strictior non congruit, largior decidit, desponsandis et consecrandis uirginibus aptatur, sigillis regiis apponitur.

Annus quatuor temporum uicissitudine uariatur, duodecim mensibus distinguitur, in se reuoluitur, in se nascentia consumit.

Anseres siluestres in altum et inordinate uolant, omnes sunt cinerei coloris, assiduitate clangoris  noctis testantur uigilias, simul habitant, sepius conclamant. Domestici seipsos rostris lacerant, cum sentiunt hominem clamant, uarii et niuei coloris sunt, seminibus iactis nociui.

Apis sine coitu nascitur, de putri boue oritur, sollicita est, floribus pascitur, gregatim uolat; alii, non sibi laborat, occisas et mortuas abiicit, cito leditur, frigori inimica, exterius aspera, interius habet dulcedinem, munditiam diligit. Cum pungit, aculeum amittit; quo amisso nunquam fructum facit.

Aqua communis est, sordes lauat, in ima fluit, alueum non deserit, in mare reuertitur, omne diluuium  sequitur, frigida naturaliter, uino mista ualet egris, cum hordeo cocta sanior est, terre mista lutum facit, est pauperum potus, clara est pro speculo, sitim sedat, uestigium nauis non retinet, ignem exstinguit.

Aquila ab acumine oculorum dicta, quia solis radium irreuerberato oculo ac uisu intuetur, pullos non sic solem contuentes, quamuis suos, abiicit. In ere alto uolans pisciculos in mari conspicit, quos celeri descensu raptos deuorat, ceteris altius uolat, rostrum in senectute nimis crescens ad petram excutit, et reiuuenescit, in arduis nidificat, trans maria sentit odoratu cadauera, de rapto uiuit, et amethysthum ponit in nido, qui fugat uenenum.

Aquilo aquas congelat; unde aquilo quasi aquas  ligans, frigidus est, flores ledit et herbas, a septentrione flat.

Aranea septem pedes habet, ueneno tabet, seipsam euiscerat, de uisceribus suis telas texit, irretit muscas, sugit muscas, et sic aret et moritur; turgida est, in erem se sua tela sine alis aut alio adminiculo erigit.

Aratrum de ligno et ferro fit, terram findit, ab agricola tenetur, terram meliorat, in campo dimittitur.

Arbor, quanto altius radicem figit, tanto firmius heret, umbram facit, in estate uiret, floret, fructificat, in hieme marcescit, superfluis abscissis magis et uberius fructificat.

Arca fuit de lignis setim, intus et foris auro uestita, in latitudinem habuit cubitum et semissem, in lateribus  singulis duo annuli aurei, in annulis uectes de lignis setim deaurati. In ea erant tabule et uirga Aaron, Deuteronomium, urnaque cum manna.

Arcus medium habet immobile et inflexibile, duo extrema mobilia; sinistra manu tenetur, si diu tenditur lentescit, cito leditur, in ipso durum per molle temperatur; chorda tenditur, sagittam emittit.

Areole concauo fiunt lapide, aquam ad hortum uehunt.

Aries duo cornua habet in fronte; dum uiget lasciuus est, gregem precedit, gregem tuetur cornibus, regit gregem et fecundat.

Argentum candidum est, mundum, dulcem habet tinnitum, attractiue nature est.

 Arrha pars est pretii, confirmatio contractus, certitudo habendi rem.

Asinus siluester, id est onager, ferus est dente, loca horrida inhabitat, canes insequentes lacerat. Domesticus a fero perfoditur, nullum dente petit, stolidus est, in posterioribus fortior, in anterioribus debilior, crucem in dorso gerit, in iuuenta etate pulcher, in senectute turpis, horrendum clamat, luxuriosus est, segnis est, carduis delectatur, mitis est, aculeo pungitur, lyra delectatur, ei primum insedit homo.

Aspis ueneno nocet, in cauernis habitat, cauda obturat unam aurem, terra alteram, contra incantatores; si quem percutiat statim obdormit, et ita cum perimit.

 Athleta comam in rotondum tondet, oleo caput ungit, se uestibus non onerat, omni parte se custodit, rubris induitur, arma firmiter tenet, molestiis non cedit, spe uictorie aduersarium quiescere non desinit, in pugna perseuerat, terminos non egreditur, ad uictoriam semper oculum habet.

Auceps diuersa habet retia, laqueos et uiscum, loca auibus frequentiora querit, laqueos occultat, et seipsum abscondit, uoces auium simulat, quandoque per unam decipit alteram, captas preter unam sibi incorporat.

Aurora fugat tenebras, rutilat, diem ministrat, surgento sole obscurior est, inter noctem et diem media; dum rubet, signat pluuiam futuram.

Aurum inter omnia metalla pretiosissimum, solidum  est, uisum fouet, quanto rubicundius, tanto melius, per fornacem purgatur, splendidum est, et regibus aptum.

Auster uentus calidus est, soluit gelu, florem nutrit, a meridie flat.

Autumnus que in anno nata sunt, colligit, arbores nudat et agros, fructibus abundans est, flores tardos et inutiles producit.



CAP. II. De his quibus B est prima littera.

Baculus longus, teres, rigidus, inflexibilis, sustentationi congruus, defensioni aptus.

Balneum corpus lauat et desiccat, calorem naturalem accendit, carnem emollit, nutrit, membra dissoluta consolidat.

 Balsamum odoriferum est, putredinem arcet, stipes eius uiti similis est, iuuentutem conseruat, eius gutta mista oleo cyprino uel melle adulteratur, sed probatur esse sine melle, si quis cum lacte coagulauerit, chrisma conficit apposito oleo; purum sole ardente sustineri non potest, ut uitis sustentatur et colitur, cuius arboris perpetua coma est insignis, duobus cubitis eminet, acutis lapidibus et osseis cultellis inciditur, quia ferri tactus ei noxius est.

Baltheus militaris aureus est, renes et pectus cingebat uel stringebat, totum corpus ambit et cingit.

Barba fortitudinem designat, sexum denotat, capiti adheret.

Basiliscus rex est serpentum, solo uisu hominem  interficit, flatu necat aues uolantes, adeo ueneno plenus est, quod totus perlucet, prior uisus ab homine non nocet homini, et uacua regnat basiliscus arena.

Beata uirgo pauper fuit, humilis, obediens, quieta, modesta, simplex, sapiens, ab angelo nuntiata, in utero sanctificata, prima uotum uirginitatis Deo sponso suo obtulit, ab angelo salutata, plena gratie est predicata, mater est Domini, domina angelorum, stella maris, terra que germinauit Saluatorem, terra de qua formatus est uerus Adam, terra de qua orta est ueritas, terra de qua eductus est uerus panis, terra que dedit Tructum suum, terra cuius fructus sublimis, terra quam Dominus benedixit, terra de qua dicitur: »Cecidit semen in terram  bonam, terra fluens lacte et melle ,« arca testamenti, imo et federis, stella ex Iacob orta, urna habens manna, thronus Salomonis, domus salutis, porta clausa, uellus complutum, thalamus sponsi, templum Salomonis, uirga Aaron, tunica summi sacerdotis, mulier amicta sole, domus septem columnis excisa, hortus conclusus, fons signatus, triclinium Trinitatis, arca Ne, pulchra ut luna, electa ut sol, et aurora consurgens.

Beryllus lucet ut aqua sole percussa, calefacit manum tenentis.

Bos duo cornua habet, ruminat et findit ungulam, terram arat, iugo premitur, paleas comedit, immolatur, stimulo cogitur, fortis est.

Bubo sonat uoce sicut auis, feralis, onerata plumis,  graui pigritia detinetur, in sepulcris die noctuque uersatur, noctem amat, ceteris auibus exosa, semper in cauernis moratur.

Buccina in imo stricta, in summo lata, audaces animat, timidos terret, dispersos congregat, horrendum sonat.

Butyrum dulce, candidum, pingue, cito liquescit, ex lacte coagulato fit, raucedinem tollit.

Buxus dura, arbor est humilis, rupibus inheret, sterilis est, in hieme uiret, comam non deponit.



CAP. III. De his quibus C est prima littera.

Cadauer, putridum, fetidum, cibus est uermium.

Cepe lacrymas prouocat, diuersis operculis tegitur, cito putrescit.

 Caladrius seu charadrius auis, que posita ante egrotum, si respicit eum, totum ebibit morbum, et conualescit egrotus; si non uelit respicere, signum est mortis.

Calamus est concauus, fragilis, leuis, scribendi officio aptus.

Calceamenta pedes tegunt et muniunt, laxiora non congruunt, strictiora ledunt, pedi circumligantur.

Calcedonius seu carchedonius colorem pallentis lucerne habet, sub die fulget, in domo obscurus est, scalpentium artibus resistit, radio solis uel fricatione digitorum excandens, paleas ad se trahit.

Calculus lapis durus est, uolubilis, planus, rotundus, in fluminibus inuenitur, in aqua non mollescit.

 Calor dissoluit, aperit, cogit, fouet, nigrorem inducit, et nimius urit, et exsiccat.

Camelus ingens corpore, onifer est, gibbosus, et deformis, se ad onerandum inclinat.

Campana somnolentos excitat, horas designat, in imo lata, in summo stricta, si argentum admisceatur dulcius sonat.

Campus est locus capax, incultus, spatiosus, floribus et pascuis uberrimus.

Candela ceram habet et stupam, lumen prebet, seipsam consumit, directa est, plana, longa, superius arcta, inferius lata, subtus perforata et concaua.

Candelabrum in templo fuit ex auro purissimo;  ductile, hastile eius ferreum, uestitum quinque calamis aureis; in capitibus calamorum scyphi in modum nucis, lilia de fundo scyphorum procedebant, spherulas desuper scyphos sex brachia cum hastili, ferrea, uestita calamis aureis septuaginta. Partes habuit in summo, stipitem inferius, quo nitebatur, septem lucernas, septem infusoria, septem emunctoria.

Canis latroni est infestus, cecus nascitur, nullum cognoscit nisi eos inter quos habitat, linguam habet medicinalem, sagacitatem mirabilem, fidelitatem commendabilem, lupos et fures arcet, odoratu uiget, dentes habet acutissimos, sanguinem lingit, rapide famis est, ad uomitum redit, ossa rodit.

Cantus pigros excitat, deuotos incitat, concordiam  retinet.

Capilli teretes sunt, graciles, caput ornant, firmiter radicantur.

Capra ruminat, pedem findit, fetida est, in pascendo duos pedes sursum erigit, de eius pilis fit cilicium, hirsuta est, immolatur, in summis pascitur.

Caprea munda est, uisu acuta, pedem findit, et ruminat, gressu uelocissima, in summis pascitur.

Caput eminentissimum membrum est, et ceteris principalius, quinque sensus continet, capillis ornatur, collo superponitur.

Carbo de mortuo reuiuiscit, de nigro in ruborem uertitur, fauillas generat, et dum resoluitur, cinerea.

Carbunculus lapillus lucidissimus est, tenebras  noctis fugat, in terra Euilath inuenitur.

Carcer tenebrosus est, fetidus, horribilis, profundus, penalis, solitarius.

Caro fragilis est, suadet et concupiscit aduersus spiritum, prauos motus gignit, infirma est.

Casia herba que et fistula in aquis nascitur, concaua est, in immensum crescit.

Castrum in tuto locatur, fossis munitur, muris circumdatur, propugnaculis ambitur, in eo sunt defensores, arma, uictualia, speculatores.

Catena ponderosa est, ferrea, dura, constringit, moueri non sinit, in ea annulus complectitur annulum.

Cathedra doctorum est sedes, quatuor quibus  sustentatur, pedes habet.

Cedrus in Libano nascitur, alta est, sterilis, odorifera, eius resina litum non putrescit, neque uetustate corrumpitur, quantum in auras se extollit, tantum radicatur in terra, firmiter heret, imputribilis est, eius odor serpentes fugat, uel occidit.

Cera sicca est, in fauo latet, pura est, fragilis, ad ignem mollefit, tenax et mollis formam sigilli recipit, tumorem reprimit, odorifera est et pallida.

Cerebrum in capite est, citra mortem immolabile [f. inuiolabile], sedes est memorie, intellectus uis, et rationis.

Ceruical quadratum, breue, bysso insuitur, plenum leuissimis plumis, capiti supponitur.

Cerui a patria ipso tempore amoris discedentes,  ordinate incedentes, alter alterum portat cornibus dorso impositis, per dumeta illesi euadunt, serpentes de cauernis extrahunt, serpentem extractum comedunt, et hausto fonte uisum recuperant, superflua cornua deponunt, et iuuenescunt, ludunt, ruminant, et findunt ungulas.

Chrisma ex balsamo et oleo consecratur, eo sacerdotes et reges inunguntur.

Christus uili pretio appretiatus, orauit cum sudore sanguineo, a discipulo traditus, uilissime detentus, ligatus, alapis cesus, flagellatus, falsis testibus accusatus, reus mortis dictus, barba eius uellitur, ut dicit glossa super Isaiam: »Coram Pilato a multis accusatus, ab Herode spernitur, alba ueste induitur, latro pro eo eligitur, iniuste damnatur, chlamyde  coccinea induitur, spinis coronatur, arundine caput eius percutitur, propriis uestibus exuitur, crucem sibi baiulat, crucifigitur, blasphematur, aceto potatur, clamans et flens emisit spiritum, lancea latus eius perforatur, imponitur sepulcro.«

Christus etiam est templum Salomonis, botrus de terra promissionis in desertum translatus, columna ignis et nubis, Dauid est quem Saul id est Iudaicus populus uoluit transfigere, sed plantata est lancea ad parietem, et illesus euasit, hircus emissarius, et immaculatus, geminus passer quorum unus immolatur, et alter auolabat, propitiatorium, agnus immaculatus, summus sacerdos qui semel introiuit in Sancta sanctorum, uitula rufa, serpens in palo  erectus, Samson fortis, uerus Salomon, Dauid manu fortis, uel aspectu desiderabilis, Isaac ferens ligna, uerus Iosue, Ioseph pulchra facie et decorus aspectu, Eliseus magnus coaptans se puero.

Chrysolithus lapillus aureum fulgorem habet, ardentes scintillas uidetur emittere.

Chrysoprasus uel chrysopassus lapillus uiridis, aureeque nature, qui in India nascitur, quidam etiam est purpureus cum aureis guttis.

Cicatrix uestigium uulneris est, de facili renouat uulnus, cauterizat carnem, dolorem retinet.

Ciconia ueris est nuntia, serpentibus inimica, societatis amica, maria transuolat, in Asiam collecto agmine pergit, coturnices eas duces precedunt, eximia illis circa filios pietas est, adeo pullos in  nidis fouent, ut assiduo incubatu plumas deponant, et per quantum tempus filios nutriunt, per tantum a filiis nutriuntur.

Cilicium de pilis caprarum fit, uermes nutrit, fetidum est et pungitiuum.

Cinnnamomum corticem habet ad modum canne, in medio Aethiopie gignitur, frutice breui, duorum cubitorum, colore cinereo uel subnigro, crassum despicitur, gracilius carius est, uirgam habet rotundam et gracilem: cum frangitur, uisibile euolat spiramentum in modum nebule uel pulueris.

Cinis de lignis fit per ignem, minutus est et ponderosus, pannos lauat, fit optimus de sarmentis, id est de uitium putamine.

 Cisterna profunda, frigida, pluuie exceptiua, aque conseruatiua.

Cithara de corio fit animalis mortui super lignum extenso, ordinate chorde ab interiori reddunt sonum; si nimis tenduntur, rumpuntur; si minus raucescunt, plectro temperantur.

Clauis intromissoria est, magnam seram euoluit, ostium aperit, strepitum facit.

Claustrum carcer est spontaneus clericorum, locus quietis, securum efficit de externis, letum de internis, certum de eternis, si corpus compescit, tamen mentem exhilarat.

Clibanus rotundus, solidus, candidus, demissus, patulus, obscurus.

Coccum bis tinctum erat, colorem habens ignis.

 Celum que in eo sunt celat, sedes Dei est, locus angelorum et beatarum animarum, quietum, pacificum, altum, leue, molle, suaue, planum.

Collum capiti adheret, longum est, caput corpori iungit, cibum ad corpus trahit, per ipsum formatur uox, planum est, candidum, teres.

Columba simplex est, osculis instat, felle caret, pedes rubros habet, uisum pre ceteris auibus habet acutum, nullum ore uel unguibus ledit, pauper est, pullos rostro pascit his quibus pasta est, morticinio non uescitur, puro grano uescitur, alienos pullos ut suos fouet, super fluenta residet, ut accipitrem uideat uenientem, in petris nidificat, alis se defendit, gregatim uolat, fecunda est, gemitum pro cantu dat, geminos pullos nutrit.

 Columna capitellum habet, stilum, basim, edificium sustinet; fortis est, directa, gracilis, longa, rigida, detorta, plana.

Consecratio Ecclesie sic fit: Reliquie asportantur, et uirginti una cruces mox fiunt in parietibus, corpora extrahuntur, episcopus ad ostium pulsat, ecclesiam ambit, ter aspergendo eam aqua benedicta, intus etiam aspergitur aqua, uino, sale, cinere, cerei duodecim in parietibus iuxta cruces, uel imaginem apostolorum ponuntur et illuminantur, alphabetum in modum crucis in pauimento scribitur, thus super altare crematur, altare chrismate inungitur, operitur, ornatur, missa celebratur, uexillum ecclesie superponitur.

 Cophinus uilis est exterius, de iuncis et foliis palmarum intexitur, uas stercoratum est.

Cor a sinistris est, et citra mortem inuiolabile, sedes est caloris in medio corporis; est sedes anime, et solius Trinitatis habitaculum.

Cornu de carne est, firmiter heret, carnem excedit, durum est, sed mollius osse, durius carne, rigidum et lucidum.

Corona principio caret et fine, totum caput ambit, floribus intexitur, caput ornat, crines castigat, latior decidit, strictior non aptatur, transposita non congruit.

Corrigia longa est, tenuis, de mortuo animali fit, totum corpus ambit, membra constringit, clauos habet, uestes constringit et castigat, ingressam  habet quasi portam, pertusa acu fibule stringitur uel relaxatur.

Cortine de quinque coloribus erant, decem erant, operiebant una aliam, ansulas habebant, ornabant .

Coruus niger est, cadaueribus pascitur, primum in cadaueribus oculum petit, et sic per oculum cerebrum extrahit, de rapto uiuit, rauca uoce clamat, clamosus est, fetus nisi nigrescant non nutrit, nidum ex multis in unum congerit.

Coturnix a sono uocis dicta est qualea, amenitatis tempora auet; estate repulsa, maria transuolat. Hec sola auium sicut et homo caducum morbum patitur.

Crater est tornatilis, rotundus, profundus.

 Cremium siccum est, contrahitur, per ignem crematur, ut ignis sanguinem extrahat.

Cribrum purum ab impuro separat, grossa retinet, minuta expellit.

Crux, serpentis enei palus, ligna Isaac, scala Iacob, uirga Moysi, lignum Marath, signum Tau in superliminari domus, ligna Sareptane, sycomorus Zachei, coccineum filum Raab, clauis Dauid, uectis in quo botrus deportabatur. Quatuor habuit partes, ex quatuor lignis fuit composita, oliua, cedro, palma, cypresso. Pellit phantasmata, delet uenialia, in modum crucis currunt per maria naues, uolant aues in ere, natant homines, fiunt ecclesie et cuculle.

Cultellus manubrio tenetur, ferro incidit, uagina  custoditur.

Currus quanto plus oneratur, tanto plus stridet; quatuor rotis uoluitur, uestigia relinquit, difficile uertitur, temonem habet, unctus facile currit, scalas habet hinc et inde, in rotis radios habet.

Cygnus natans collum erigit, fortis est in alis, carnem nigram habet. A canendo est appellatus, longum collum habet, plumas candidas, instante morte pennam in cerebro suo figit, et dulcissime canit. Fertur hyperboreis partibus olores plurimos aduolare, et precinentibus citharedis admodum apte canere.

Cypressus odorifera est, medendis corporibus apta, et uenustatem come nullo impulsu deponit.



CAP. Iu. De his quibus prima littera est D.


Damula in montibus habitat, mundum animal est, uisu perspicua, cursu uiget, ruminat et findit ungulam.

Decem mandata Decalogi, decem uirgines in Euangelio, decem leprosi mundati, decem tribus Isrel, preter tribum Iuda, et tribum Beniamin, decem cornua bestie, decem ciuitates, decem cortine super tabernaculum, decem digiti in manibus, et totidem in pedibus.

Denarius argenteus est, rotundus, quatuor quadraturas continet, integer, non imminutus, equi ponderis, imaginem et superscriptionem continet.

Dentes albi sunt, duri, bene radicati, ordinati, cibos conterunt, fortes sunt.

 Desertum infecundum est, arduum, incultum, solitarium, inuium hominibus, et feris habitaculum, ac serpentibus plenum.

Dies colorem restituit rebus, operari sinit, sincera est, et clara sole illuminante, furibus et latronibus et male agentibus aduersatur, duodecim horas continet, calida est, noctem et tenebras fugat, diuiditur in mane, meridiem et uesperam.

Digitus articulariter distinctus, longus, rectus, teres, unguem habet, gracilis est et flexibilis.

Discipulus debet esse humilis, sanctus, obediens, intentus, patiens, promptus, diligens, preceptorem suum parentis animi non corporis loco habens et colens.

Diuitie cum dolore amittuntur, cum labore acquiruntur,  cum timore possidentur, cito transeunt, superbiam generant, mentem sollicitudine pungunt, uiam ad Dominum impediunt, a demone denuntiantur. Spine sunt semen bonum supprimentes, radicare non sinentes, iis tamen bone qui illis utuntur bene. In metallis, et gemmis, et uictualibus, ac utensilibus thesauris et possessionibus consistunt.

Doctrina debet esse de fide et moribus, catholica, id est generalis, publica, sana, discreta, uera, matura.

Dolium rotundum est, circulatum, intextum, profundum, patulum.

Dominus Deus ad indulgentiam est facilis, tardus ad uindictam, pronus ad remunerandum, placabilis,  benignus, portabilis, sine suspicione, nec incredulus.

Domus sic edificatur, primo terra effoditur, inde fundamentum iacitur, prius parietes eriguntur, post diuersa laquearia interponuntur, tectum superponitur, quadratus est paries, distinguuntur diuersoria, multas continet portas et fenestras, habet diuersos introitus et exitus. Requiem prebet inhabitantibus, a pluuia et uentis defendit, familiam unam constituit, uagos domat, scientiam et prudentiam in ea quiescentibus et meditantibus procurat.

Duo Testamenta, due tabule legis, due parietes in tabernaculo, duo chori in ecclesia, duo portitores botri, duo pisces in Euangelio, duo homines ascendentes in templum, due columne in porticu templi,  duo cherubim super propitiatorium, duo candelabra et due oliue, duo luminaria in firmamento celi, due uxores Iacob, due sorores Lazari, duo altaria tabernaculi, duo in homine oculi, due nares, due aures, duo pedes, duo crura, duo genua, due tibie, duo latera, duo brachia et cetera fere bina.

Duodecim patriarche, duodecim apostoli, duodecim post ascensionem annis predicauerunt in Iudea, duodecim lapides in rationali, duodecim fontes in Elim, duodecim sedes iudicantium, duodecim tribus Isrel, duodecim panes propositionis, duodecim patene, duodecim pugilli, duodecim partes maris Rubri, duodecim exploratores, duodecim lapides de Iordane translati, duodecim excubie circa tabernacula, duodecim porte ciuitatis, duodecim  leunculi super gradus Salomonis, duodecim fructus spiritus enumerantur in Epistola ad Galatas, duodecim fructus ligni uite in Apocalypsi, duodecim ibidem lapides, duodecim ibidem stelle in corona mulieris uise.



CAP. u. De his quibus prima littera est E.

Ebrietas ex frequenti potatione prouenit, uomitum prouocat, hominem audaciorem reddit, gressus titubare facit, linguam impedit, et quasi balbutientem reddit, gressus permutat, insensibilem facit, secreta denudat, fletum prouocat, officium membrorum tollit, obliuionem ingerit, sui immemorem facit, discretionem aufert.

Ebur candidum est, frigidum, prius obscurum  limis fit lucidum, planum, quanto uetustius, tanto rubicundius et pulchrius.

Elephantes ingentes sunt corpore, apti pugne, gregatim incedunt, fraude capiuntur.

Ensis acutus, splendidus, utraque parte planus, in uagina reconditur, litteratus est.

Equus indomitus uix domatur, uix tenetur, fortis est, uelox, superbus, sonitu armorum non terretur, frenatur, sessorem sepe discernit, armatus audacior est, sternitur sella, cingulis constringitur, luxuriosus est, calcaribus urgetur, duram habet ungulam in qua ferratur.

Eremita est solitarius, incultus, pallidus, macilentus, pannosus, hirsutus, horridulus, barbatus.

Ericius seu hericius spinosus est, cito irascitur,  dum tangitur in aceruum se colligit, in qua se extendit, formam porci gerit, pomis et uuis se inuoluit, ut se oneret, et postea nutriat.

Aes solidum est, uocale, imputribile.

Aestas calida est et serena, longiores habet dies noctibus, floribus et fructibus abundat, humida desiccat, tonitruis et fulgurationibus coruscat, fructuosas arbores ab infructuosis discernit.

Aethiops crispus est, dentes habet albos, carnem habet nigram, similem sibi generat.

Euangelia quatuor sunt, quatuor animalia in Ezechiele, quatuor pedes in mensa, iugum leue et suaue, luter eneus in ingressu tabernaculi, columna ignis et nubis, stella Magorum, quatuor quadrige in Zacaria, currus Elie, quatuor flumina de paradiso,  manna in arca, liber septem sigillis signatus.



CAP. uI. De his quibus prima littera est F.

Faber noctem tanquam diem transigit, sedet iuxta incudem, considerat opus ferri, uapor ignis urit uestes eius, et carnes eius in calore fornacis conterit, uox mallei intonat aurem eius, et contrahit similitudinem uasis oculus eius; cor suum dabit in consummationem operum, et uigilia sua ornabit imperfectionem , officinam habet uel fornacem, incudem, forcipes, malleum, molam ad exacuendum, ignem, folles, aspersorium.

Facies facturam, et sicut uultus uoluntatem hominis declarat, cognitionem facit et discretionem.

Fex in fundo residet, amara est, lutulentum  quiddam est, de uino procreatur, odorem retinet.

Falx acuta est, recurua, propius tondet.

Fames uitales meatus arctat, opus attenuat, squalorem generat, uilia pretiosa reputat, cutem tumescere facit et pilosam, desidiam et appetitum excitat.

Farina minuta est, munda est, cum labore habetur, per aquam conglutinatur, fermentatur, acedinem sumit.

Fasciculus ex multis collectis fit, nisi bene colligatur, effluit.

Fauilla leuis est, in nichilum redigitur, post ignem remanet.

Fauus cellulatus est leuis, dulcis, ceram continet uel elicit.

 Fax concaua est, sicca, fragilis, seipsam consumit, lucem maximam diffundit, cum stridore comburitur.

Febris calorem ingerit, tremere facit, palatum corrumpit, sudore terminatur, symptomata relinquit.

Fenestra in cardinibus uertitur, patula est, lumen excipit, et radios solis.

Fera siluas inhabitat, indomita est et crudelis.

Fermentum modicum de pasta farine conglutinate immittitur.

Ferrum ponderosum exstinguitur ex aqua, magnetem sequitur, rauce sonat, ex ipso fiunt arma, in igne mollescit, crebis tunsionibus extenditur, in ore equi ponitur, equum regit, ipsum de facili circumducit,  cumducit, duabus corrigiis protenditur quibusdam appendiciis.

Ficus lata habet folia, succus eorum pruritum gignit, post grossos affert, qui de facili cadunt, nec sunt esibiles, fructus eius dulcis.

Figulus sedet ad opus suum, conuertit pedibus suis rotam, in sollicitudine positus semper propter opus suum, et innumera est omnis operatio eius, in brachio suo formabit lutum, et ante pedes suos formabit uirtutem suam. Cor suum dabit ut consummet linitionem et uigilia sua mundabit fornacem.

Filius hereditatem exspectat, obediens est, patri similis, ingratus ab hereditate expellitur.

 Filum gracile est, tortum, longum, uestem consuit, setam sequitur.

Fimus dispersus terram fecundat, fetorem emittit, de animali oritur.

Fistula concaua est et perforata, tenuiter sonat, ore sufflatur, decipit auem.

Flamma ex multis scintillis fit, in altum tendit, rutilat uel splendet, rubicunda est.

Flos uisu delectat, odore afficit, spes est fructus, cito marcescit, exponitur eri, uere nascitur, campum ornat, suauis est, frigore leditur, calore nimio uritur, uel grandine intemporanea deiicitur.

Fluuius rapidus est, ex abundantia crescit aquarum et pluuiarum, profundus est, solitum alueum non deserit.

 Feminalia linea erant stricta, sponte assumebantur, pudenda tegunt.

Fenum estate uiret, molle est, percussum facile sentit iniuriam, succisum statim aret, in clibanum mittitur, cibus est iumentorum.

Folium tenue est, latum, leue, umbram facit, arborem ornat, fructum arboris legit, in autumno pallescit, uento deiicitur, uiride est, uento agitatur, et stridet.

Follis ex ligno et corio fit, os habet interiori parte, spiramentum attrahit, et emittit erem ut ignem excitet.

Fons de terra scaturit, frigidus est, in riuos diuiditur, purus est, dulce murmurat, sitim releuat, in hieme calet, clarus est, leuiter turbatur, scaturigines  sursum tollit.

Forcipes duo brachia habent, scindunt, dum scindunt, stringuntur, clauo iunguntur, connectuntur in medio.

Fornax modica est, calida est, aurum purgat, ligna incinerat, scoriam adnichilat.

Frigus poros constringit, membra contrahit, fructificare non sinit.

Frons tenera est, cito rubet, locus est uerecundie, maculam non celat.

Fructus odore mulcet, gustu reficit, naturam arboris ostendit, calore solis coloratur, maturus decidit, directe iaculatur.

Frusus genus ruborum sponte nascitur, in densum pullulat, spinosus est, immeabilis, tenebrosus,  densus, impletus, implexus, et sibi coherens, hispidus, incultus, sterilis.

Fucus non laborat, pungit, aliorum labores deuorat.

Fulgur in ora cadit, incutit, subito oritur, clarum est et splendidum, ex calore prouenit.

Fumus ex igne nascitur, in directum ascendit, lacrymas prouocat.

Funda motu uibratur, de corio fit, circum caput rotatur, lapidem continet, duabus corrigiis appenditur, dure ferit.

Fundamentum profunde locatur, firmum est, ex impolitis fit lapidibus, in imam terram iacitur, terra operitur, latum est, edificium sustinet.

Fur de nocte uenit, spoliat, subito inuadit, et  perimit incautos, aucupatur, domum suffodit, obseruatus latet, immisericors est, secretos introitus querit, ad omnem strepitum pauet.

Fusciuncula recurua est, duos uncos habet, et fere ferrea est.

Fusus filo inuoluitur, in utroque fine acutus, in medio latus, dextera manu uoluitur.



CAP. uII. De his quibus prima littera est G.

Galbani odor serpentes fugat, estque succus ferule cuiusdam arboris que nascitur in Syria.

Gallina pullos sub alis fouet, contra miluum tuetur, de dolore pullorum suorum egrotat, et raucescit, et plumas deponit, ex calore pascitur.

 Gallus profundioribus horis noctis ualentiores et productiores cantus edere solet, in matutino breuiores format uoces. Antequam canat alis se uerberat, diem nuntiat, pigros excitat, omni uento se inclinat.

Gemma pretiosa est et clara, uirtute pollet, plana, tota speciosa.

Gena decora, candida, plana, ob uerecundiam rubore subfunditur.

Gibbus superfluitas est nature, minorem facit, deformitatem ingerit.

Gigas ingens est corpore, insignis membris, fortitudine prestans, sed pietate et ingenio bono deficit.

Glacies ad frigus ex aqua induratur, ad solem liquescit, fragilis est, lubrica, clara, splendida.

 Glans a quercu oritur, cibus porcorum est.

Globus rotundus est, uolubilis, multis filis circumuolutus.

Grando in ere induratur, friget, in cadendo contunditur et resoluitur, flores et herbas teneras ledit.

Granum seritur, moritur, post pullulat in herbam, post in spicam, et deinde in frumentum, colligitur, trituratur, a palea per uentum separatur, siccatur, et mola conteritur.

Grues uiam sequuntur litterario ordine, excelsa petunt, quo facilius uideant terras quas petunt. Una precedit, que agmen castigat uoce, qua raucescente, alia succedit. Noctis uigilias diuidunt, et in ordine uigiliarum pedi semper innituntur uni, in quo calculum  tenent.

Gurges profundus est, obscurus, horribilis, absorbens, alioquin immotus.

Gutta grauis est, cito arescit, modica est, prestat refrigerium.

Guttur uehiculum uocis est, et ciborum canalis.



CAP. uIII. De his quibus prima littera est H.

Hereditas a Domino excolitur, Dominum pascit, firmiter possidetur.

Hamus aduncus, esca tectus, gracilis, linea appensus.

Harena [arena] innumerabilis est, minuta, amara, sterilis, ponderosa, humida, bibula.

Harundo [arundo] uacua est, fragilis, omni uento  cedit, stridula est, in palude crescit, manum contrectantis sauciat, exterius uiret, interius marcet.

Hasta longa, teres, directa, plana, leuis, gracilis, rigida, penetratiua, ferro munita.

Hedera serpit, semper uiret, similis rose crescit, sterilis est, comam non deponit, attractiue nature est, fetores arcet, uictores coronat.

Heremita, uideatur Eremita.

Herodius auis rapacissima, uolantium maxima, aquilam uincit, in maximis petrarum nidificat.

Hiems aquas congelat, frigida est, noctes longiores habet diebus, humida est.

Hinnulus in excelsis moratur, uelox est, uisu perspicuus, in rupibus summis pascitur.

 Hircus fetidus, luxuriosus, hispidus, immundus, immolandus, ruminat, et findit ungulam, cornibus insignis.

Hirundo garrula est, in domibus habitat, sinuosis circumflexibus uolat, in nidis edificandis et fetibus educandis solertissima, lapsura deserit nec appetit culmina, alias aues non impetit, nec impetitur ab eis, maria transuolat, ibique hieme moratur, et per aduentum suum ueris nuntiat initium.

Homo fragilis est, ad peccatum pronus, ad resurgendum ineptus, ad constantiam tenendam infirmus.

Honus, uideatur onus.

Hortus, uideatur ortus.

Hospes in alieno moratur, uerecundus est, cito transit, non bene confidit in aliena domo.

 Hostia eucaristie in colore candida, in quantitate modica, rotunda, triticea, immista, azyma, inscripta.

Hostium, uideatur ostium, quia ab ore deducitur.

Humerus onera sustinet, geminus est, inflexibilis, fortis, latus.

Humor iunctus calori nutrit, a terra in truncum, a trunco ascendit in ramos.

Hyacinthus cum ere mutatur, in sereno perspicuus, in nubilo obscurus.

Hypocrita sua mala celat, pallidus est, bono sua predicat, incultus ingreditur, omnia operatur ut uideatur, superbus, impatiens.

Hyssopus humilis est herba, pectus purgat, petre heret, radix eius tumorem pulmonis sedat.



CAP. IX. De his quibus prima littera est I et I.


Ieiunium corpus castigat, uitia comprimit, libidines arcet, mentem erigit, animam impinguat.

Ignis rutilat, ad calorem eius trahuntur que in eo ponuntur, splendorem et fumum emittit, fumum generat, calorem ministrat, ligna consumit, attractiue nature est, desiccat, cibos decoquit, materiam suam sequitur.

Imago lineamenta habet, umbram facit, assimilatur rei cuius est imago, inutilis est.

Incus truncus est ferreus durissimus, solidus et firmus, super quem formantur opera, ad nichil aliud utilis.

Insula fluctibus tunditur, fluctus frangit, sed paulatim  minuitur.

Inuidus, pallidus, macie confectus, cito prorumpit in iram, uultum commutat liuore, oculis truculentus, animo inquietus.

Iris duos habet colores, rutilat, igneus exterius, interius aquatilis est, pluuiam designat.

Isopus, uideatur Hyssopus.

Iugum duos coniungit, graue est, ad terram premit, collo insidet, capiti colligatur, curuum est, indomitum castigat, nudum carnis terit.

Iumentum in fimo suo uersatur et quiescit, uilibus pascitur, oniferum est, sessores non discernit.

Iuncus in aqua crescit, flexibilis, in summo acutus,  gracilis, uiridis exterius, planus, longus, directus, mollis, interius marcidus, nodo carens.

Iuniperus est frutex dimissus, in cuius cinere seruatur ignis per annum, ut dicitur; umbra et suffitu saluberrimus.

Iuuentus lubrica est, inconstans, inconsiderata, calida, intemperata.



CAP. X. De his quibus prima littera est L.

Lac album est, paruulos nutrit, coagulatum arescit, dulce est, pingue, suaue, bulliendo eleuatur.

Lacryma breuis, clara, cito arescit, ualida, amara et salsa.

Laguncula ex pluribus asseribus est texta, circulis ferreis constricta, spiraculum habet, uinum  conseruat.

Lamina tenuis est, crebris tunsionibus extenditur, aurea fuit in fronte sacerdotis, et nomen Dei tetragrammaton habuit, speciem lune corniculate tenens.

Lampas fragilis, subobscura, inferius stricta, superius lata, oleum continet, lucem prestat.

Lana crispa est, alba, mollis, suauis, leuis, primo tondetur, post lauatur, tingitur, netur.

Lapis durus, uolubilis, pedem offendit, aqua non mollescit, assidua gutta cauatur.

Later de luto formatur, igne solidatur, quadratus est, ruber, fragilis, crudus, si recens factus plus lauetur, plus sordet, domum tegit.

Lectus secretus, mollis, ornatus, tumidus, furtiuus.

 Leo rex bestiarum, ore fetet, ut mortuus nascitur, tertia die ad rugitum patris excitatur, uestigia delet cauda dum ab insequente premitur, ad rugitum eius timent omnes bestie; cum circulum cauda facit, nulla ferarum audet transire; superbus est, fortissimus, prede semper inheret.

Lepus uelox, in petra cubile suum collocat, debilis, crura retro longiora habet, auriculatus, non rumiminat, apertis oculis dormit.

Lex est basis super columnam, basis sub lutere eneo, quinque panes hordeacei, mors in olla, baculus Elie, sacerdos et leuita saucium pertransiens aqua Marath, tibicines circa puellam mortuam, hemorhoissa,  sex hydrie lapidee, seruus summi pontificis auricula altera mutilatus.

Libanus arbor est in Arabia cortice et folio lato, thuri similis, succum emittens modo amygdali; bis in anno, autumno scilicet et uere, colligitur, inciso cortice in estatis feruore thus candidum exit; spuma contracta et densata in uere inciso cortice rubrum exit, non comparandum priori, sed tamen odoratius.

Liber de pelle mortui animalis fit, encausto scribitur per pennam, plura folia habet, punctatur, torculari constringitur, ligatur, antiqua gesta et secreta conseruat, nisi sepe aperiatur, mucessit; insignibus ornatur, sigillis clauditur, de facili coinquinatur, igne contrahitur, aqua diluitur.

 Libra duas lances equales habet, linguam superius, ubi appenditur, equitas magis ponderosum sequitur, lites dirimit, et pondere tendit in alterutram partem cui inclinat.

Ligna setim humilia, imputribilia, incremabilia, albe spine similia, quanto plus in igne sunt, tanto plus solidantur.

Lilium de facili pullulat, de inculta terra nascitur, in conuallibus oritur, odoriferum est, candidum, clausum continet odorem, apertum effundit, sex folia habet, inter spinas crescit, uirgulas et stipitem habet in medio; a spinis pungitur, et tamen candorem retinet, directum est in stipite, adustis medetur membris, eradicatum non statim marcescit, ut alii flores.

 Lima dentata est, acuit ferrum, et dum acuit trahitur, et retrahitur, seipsam consumit rubigine.

Limen introitus domus, et eiusdem principium et finis.

Lingua modica est, labilis, uelox, in humido sedet, uerba format, magna exaltat, frigidum est membrum, uoluntatem denuntiat.

Linum prius seritur, cito leditur, gracile est et rarum, operitur propter uolucres, molle colligitur in fasciculos, in aquam mittitur, ad solem siccatur, multis tunsionibus albescit, et uarium colorem deponit, teritur, et a stupa separatur, netur, nodatur, euoluitur, iterum lauatur et in telam orditur.

Locusta sordes lauat, se ipsam sordidat, aque colorem addit, cum nascitur uocatur bruchus, cum  formatur, achelabus, cum perficitur, locusta, altera alteram deuorat, in hieme latet, in estate salit, crura habet retro longiora.

Lorica diuersis circulis innectitur, corpus tegit et munit, ferrea est et ponderosa, iacendo fit rubiginosa.

Lucerna modicam lucem prestat, de testa figuli fit, que magna fracta apparet.

Lucifer stella matutina mane oritur, rutilantem diem nuntiat, tenebras fugat.

Luna lumen habet a sole, de nocte lucet recedentibus aliis, inferior est, et propior terre aliis, recedente sole, sola dat lucem nocti, maculam habet, que quanto uidetur clarior, tanto macula est maior,  rotunda est, quandoque corniculata, per tempora crescit et decrescit, cito explet cursum suum, permagna est, et tamen parua uidetur.

Lupus fetidus, rapidus, crudelis, absentiam canum et pastorum considerat, caulis ouium insidiatur, horrendum ululat, prius uisus quam uideat non nocet, prius uidens uocem aufert.

Luter erat eneus ad ostium tabernaculi, labium habebat per circuitum desuper, aquam continens ad lauandos sacerdotes, basim subtus habens in directa linea longa et plana.

Luxuria gratuita tollit, animam inficit, corpori morbum paralysis ingerit, et cecitatem oculis, corpus inquinat, famam deflorat, pecuniam tollit, inimica est proximo, fetet Deo, placet diabolo, odibilis  angelis, eius ignis descendit in infernum, fumus eius uindictam petens ascendit in celum.



CAP. XI. De his quibus prima littera est M.

Magister debet esse eruditus, mitis, diligens, sollicitus.

Malleus durus, fortis, ponderosus, ad feriendum eleuatur.

Malum granatum exterius rubicundum in cortice, interius pallidum, diuersa continet grana rubicunda, que sitim sedant, durum habet corticem.

Mamilla in pectore sita, gemina, mollis, candida, rotunda, lac tenens, suauis, in uirgine dura, laxatur in muliere, in ea sanguis in lac conuertitur.

Manipulus ex multis fit manu collectis, cum labore  colligitur, sed in gaudio possidetur.

Manna erat semen minutum quasi pilo tusum, album quasi semen coriandri, quidquid uolebant comedentes ipsum sapiebat, ad solem liquefiebat, ad ignem durescebat, in mortariolo terebatur, habens saporem panis oleacei, ultra mensuram collectum scaturiebat uermibus.

Manus digitis distincta, flexibilis, operationi apta, candida.

Mare plenum est monstris, salsum et amarum, uentos generat, periculosum est, profundum, latum, omnis homo uiuit in illo. Ibi maior piscis minorem deuorat, omnia flumina recipit, que currunt, uiua corpora retinet, mortua proiicit, fluit et refluit, nunquam quiescit.

 Mater in pariendo anxia, in educando sollicita, in custodiendo diligens, in amore feruens.

Mel dulce, suaue, tenax.

Mensa de lignis setim fuit deaurata, quatuor pedes habens, duas coronas, desuper labium eneum, per circuitum rotunda erat, duodecim panes superponendi sunt candidi in Sabbato, duodecim patene super panes, duodecim pugilli thuris super patenas, annulos in pedibus habens, et in annulis uectes.

Merula parua auis et nigra, sola uolans, non gregatim ut sturnus; in regionibus Achaie sunt candide.

Miles duris gaudet, et dura sustinet, fortis est, sic armatur: ferreas caligas habet, super femoralia loricam, ornatum super loricam mitram ferream, et  galeam, super galeam quoddam insigne ut conum, gladium acutum, lanceam, equo insidet, non cedit ictibus.

Miluus mollis est uiribus et uolatu, rapacissimus est, cadaueribus pascitur, circa coquinas et macella assidue uolat, timidus est in magnis, audax in minimis, domesticis insidiatur auibus, siluestres non audet inuadere, pullis insidiatur, et quos incautos reperit citissime necat.

Mola cito uoluitur, aspera est, gemina, rotunda, ferro nititur, ponderosa, granum conterit, usu consumitur, farinam reddit.

Mons firmus, altus, sterilis, prius ualle radios solis excipit, inferius latus, in summo strictior, maioribus impulsionibus excitatur.

 Mors nullius miseretur; nulli compatitur, omnibus equatur, inesperata uenit, nulli parcit, corpus et animam separat, finis est laborum, et ultima linea rerum.

Mundus transitorius, uanus, sollicitus, falsus, deceptorius.

Murilegus callidus est, muribus insidiatur, laqueo capitur, de nocte uidet, oculos habet rutilantes, non cito submergitur, unguibus uiget; de alto salit nec leditur.

Murus fit de lapidibus sectis, oppida munit, hostes areet, clausos cohibet.

Mus in caueis moratur, murilegum timet, modica esca capitur.

Mustum uinum dulce est, uentrem inflat, dissolutionem  facit, calidum est, sine spiraculo lagunculas nouas disrumpit, stridet; dum clarescit, omnia purganda eiicit, ebrietatem generat.

Myrrha arbor est in Arabia, quinque cubitis alta, albe spine similis, eius gutta uiridis et amara, gutta sponte manans, pretiosior est elicita corticis uulnere, uulnerum uermes et putredinem arcet, odorifera est, desiccatiue nature est; inflaturas et tumores sedat.



CAP. XII. De his quibus prima littera est N.

Nardus herba folio presso et paruo. Eius cacumina in aristas se spargunt, eius spicas et folia ad conficiendum nardum deponunt pigmentarii; calida herba est et odorifera.

 Naris directa, concaua, spirat, odorem sentit.

Nasus directus, planus, candidus. In eo maxima parte consistit species faciei; spiritum emittit per nares.

Natans corpus in aqua habet caput supra aquam, et pedes mouet, fluctus retro iacit.

Nauis in principio et in fine est angusta, in medio lata et onusta, super aquas fertur, perforata submergitur, malum habet, uelo concitatur, gubernaculo regitur, anchora retinetur, qua non munita uento mouetur; scopulis confringitur, hauritoriis purgatur, fluctus premit et frangit, fluctibus undique tunditur.

Nauta in fine nauis residet, puppim attente respicit, clauum regit, uiam considerat et metuit, tempestatem  formidat, nauem omni tempore lustrat, ne alicunde lesa sit, plus iusto eam non onerat, uilibus induitur, in portu mercedem expetit.

Nebula ab humore oritur, late spargitur, frigida est, ascendens pluuiam nuntiat, calore solis dissoluitur; descendens serenitatem signat, immota manens obscuritatem.

Nicticorax in domibus habitat et muris, de nocte uolat, diem fugit.

Nidus fit auibus secretus, intus calidus, extra asper, ex multis congestus.

Nix ex aqua induratur, candida et frigida est, cito dissoluitur, minuta descendit, desursum uenit, calore in aquam resoluitur, terram operit, et segetem fouet

 Nouacula suauiter radit, acuta est, superflua incidit, firmiter in capsa reconditur.

Nouem angelorum ordines, nouem leprosi curati et non reuersi.

Nox obscura, quieta, frigida, in nocte lignum putridum, et uermiculus quidam fulget, solitaria est, pigra ad operandum, importuna, periculis et phantasmatibus plena, colorem rebus aufert, stellis illuminatur.

Nubes leues sunt, pluuiam nutriunt, obscure sunt et ueloces.

Nutrix infantem lactat, custodit, dulciter tractat, diligenter portat, esculatur, cibos premandit, infirmitates eius sustinet, a fletu promissis et minis retrahit, ire et loqui docet, et preambulat quocunque  eat, illi osculum dirigit, aliquando permittit eum cadere ut lesus iterum cadere caueat, iratum mulcet, cum lacrymatur oculos tergit, offensum reuocat, in sinum leuat.

Nux corticem amarum habet, testam duram, pabulum prestat, nucleum habet dulcem, suaue lumen ministrat, uel accommodat.



CAP. XIII. De his quibus prima littera est O.

Octo sunt beatitudines, etates hominis et mundi, octo cubitorum uestibulum porte Ezechielis .

Oculus clarus, planus, extensus, tenerrimus, corpori lucem dat, cito leditur, pupillam habet, pupilla palpebra tegitur, macula uel nimio splendore obscuratur,  geminus est.

Odor delectat, erem inficit, post ablatum odoriferum fructum aliquantum remanet.

Oleum pingue, suaue, pascit, inuisibilis nature est, supernatat, inficit, fessos refouet.

Oliua arbor index est pacis, oleum dat, speciosa est.

Olla lutea, igne solidatur, fragilis est, fracta inutilis est.

Onus fertur, facile fertur si colligitur, ad terram inclinat, graue est cum ligatur super humeros.

Onycha piscis maritimus, cuius ossa comminuta suauissimum reddunt odorem.

Ordeum [hordeum] asperum est, cibus est iumentorum, humile, aristis plenum, dulce, aqua  mistum confert egris, tenacem habet paleam.

Organum fistulas habet, in modum turris ordinate stant fistule, concorditer sonant, cito leditur, follibus excitatur.

Ortus [hortus] circumfoditur et circumsepitur, arborum distinctione ornatus, floribus iucundus, germine uiridante suauis, aura flante lenis et placidus, umbrarum amenitate prestans, murmure fontis delectabilis, fructibus uariis refertus, a rore illesus, uolucrum cantu laudabilis.

Os forte est, occultum, candidum, carnem sustinet, durum, solidum, concauum.

Osculum duo corpora coniungit, delectat, certificat, signum pacis est, pignus amoris, arrha sponsaliorum.

 Ostium inter cardines uertitur, introitum ministrat, sera firmatur, pessulo munitur, duo liminaria habet, superius et inferius, uectibus appenditur.

Ouis lac et carnes prebet ad esum, lanam ad indumentum, immolatur; simplex animal est, uellere suo uestitur, et alios uestit, fecunda est, et fimus eius utilis, aridis uescitur et pascitur, et paucis saturatur, ruminat, et findit ungulam, timida est, quieta, pellem habet multis usibus accommodam, communicabilis nature est.

Ouum perspicuum est, fragile, candidum, spes prolis, natum est ex animali, et ex eo animal nascitur.



P. XIu. De his quibus prima littera est P.

 Palma iuxta terram perquam gracilis est, superius lata, cortice rugoso, exterius dulcedinem habet, in radice aspera, alta, diuturnis foliis, suauibus pomis, ad modum palme manus extenditur, centenaria fert fructum, uictorum est corona, quia ponderi non cedit, sed renititur.

Palmes in uite fructificat, extra uitem arescit, luxurians putatur, putamen igni traditur.

Palpebra oculum tegit et munit, abscissis palpebris homo non dormit, deformisque redditur.

Palea sicca est, leuis, sterilis, tenax, eiicitur per uentilabrum, a grano diuiditur, igne crematur, ardentissimum ignem facit et fortem.

Palus longus est, acutus, rigidus, ei prefoditur  fouea ut facilius intret, sepi aptus est, acuitur, induratur igne, in ordinem ponitur.

Pannus lineus aperitur, humectatur, in calido lixiuio ponitur, calefit, extergitur, flagellatur, torquetur, desiccatur.

Palus terra est aquosa, lutosa, inuia, lubrica, plena lacunis, mollis, profunda, ranis habitabilis.

Pampinus latus umbram facit, uuam contra intemperiem caloris munit, si luxuriatur succiditur, ut uua recipiat caloris fomentum.

Panis sic conficitur: primo farina molitur, pinsitur, cribratur, conspargitur, fermentatur, reuoluitur, formatur panis, coquitur.

Pannus ex multis filis contexitur, lana eius carpitur,  netur, tondetur, orditur, comprimitur, pungitur, a fullone calcatur, lauatur, tingitur, arte extenditur, in uestem conscinditur et consuitur.

Panthera interpretatur omnis fera, pellem habet maculosam, speciosa est ualde, mansueta, solis draconibus inimica, saturata draconibus in speluncam se recipit, et tribus diebus dormit, tertia die resurgit, et suauitatis mire odorem effundit, et rugitum emittit, ad cuius rugitum animalia ubique locorum gressum figunt, et eam precedentem ordinate sequuntur, solus draco uocem eius audiens in speluncam se abscondit, et stupens quasi uictus obmutescit.

 Paralyticus officium membrorum amittit, tremulus est, frigescit et torpescit.

Pardus crudelis est et maculosus.

Passer modicus, luxuriosus, inconstans, instabilis, in tecto manet, in foramine petre nidificat.

Pastor oues agnoscit, infirmas consolidat, ad pascua ducit et reducit, lupos arcet uoce et baculo, morbidas et egrotas sanat, confractas alligat, errantes reducit, debiles portat, fortes et pingues tondet, pereuntes requirit, fetas portat, agnos in sinu leuat, ab eis cognoscitur.

Pater generat, reuocat, nutrit, diligit, ditat, hereditatem dat, erigit, corripit, sustinet.

Pauimentum decorum est, diuersimode picturatur, subiectum pedibus conculcatur.

 Pauo ex sono uocis subito pauorem incutit audientibus; unde a pauore dictus. Duras habet carnes et putredini resistentes, que uix coquuntur et sunt indigestibiles; incessum habet simplicem, caput serpentinum, pectus sapphirinum, in alis plumas aliquantulum rufas, caudam habet oculatam et longam; dum laudatur, erigit caudam; pennas per ordinem erigit in modum rote, uisis pedibus caudam demittit, quia cum caudam erigit, posteriora nudantur, in cauda magna est ei gloriatio, caput infirmum habet et cristatum et inequale reliquo corpori; fetus suos persepe deuorat, nisi oua mater occultauerit.

Pecten dentatus est spissis et rarioribus dentibus, crines componit et ordinat, caput purgat, osseus  est, planus, lucidus, latus.

Pelicanus auis est Aegyptia, rostro pullos occidit, et eos per tres dies luget, post tres dies seipsam rostro lacerat, et suo sanguine eos sanat; nimie maciei auis est.

Pellis ab animali uim pellit, diuersis usibus adaptatur.

Pera duabus corrigiis a collo dependet, recepta conseruat, peregrinorum est, de corio fit, ad latus gestatur.

Perdix de uoce nomen habet; nam auis est dolosa. Aliena oua rapit, et fouet ut sua. Illi pulli sic foti cum uocem proprie genitricis audiunt, naturali instinctu eam reagnoscunt, et sequuntur. Prope terram  uolat, gregatim incedit, eius carnes sunt sane, in rete ad sonum campanule inducitur, fomenta [frumenta] requirit.

Peregrinus quo tendat, considerat, longitudinem uie ante metitur, necessaria uictui secum portat, quam minimum potest se onerat, fortia calceamenta sibi comparat, peram habet, baculum gerit, pretiosis uestibus non induitur, bone societati se coniungit, a perfectione iusti itineris aliqua molestia ponderis non impeditur, non retrahitur a transitoriis, per pericula se fidelibus commendat, timore et suspicione non caret, amore patrie laborem tolerat, sua non multis ostendit, diuitem se non predicat, de fine itineris semper loquitur, cogitat, ad illum suspirat.

Pergamenum de mortuo animali extrahitur, extenditur,  raditur, tenuatur, multis adaquationibus dealbatur, excuratur, tenue est, candidum, planum, aqua molle fit, et scribendi officio congruit, suaue est, igne contrahitur et paratur, pumice planum fit, creta candidius, lineis distinguitur, ut sic tandem in ipso scribatur.

Pes terram petit, infima pars corporis est, et calceo munitur, hominemque portat.

Pessulum ostium obfirmat, uolubile est, trahitur et retrahitur.

Pila spherica, uolubilis, leuis, intus floccis, spurcitiis, uel feno plena.

Piper est granum modicum, fortissimum gustu, nigrum, rugosum, calidum.

Piscator nauem habet cum ornamentis suis, uilibus  induitur, cum silentio nauigat, retia in aquam mittit, iactis retibus pisces exterret, diuersi generis retia ponit, retia sua lauat et reficit, in aqua turbida non ponit, retia sollicite qua iecerit, custodit; que esce cuilibet pisci conueniant, nouit.

Piscis pinnulas et squamas habet, cauda et pinnulis regitur, in aqua nutritur, extra aquam moritur, sine coitu generatur, uentum preuidet, et eo ueniente in fundum se demittit, ad calorem saltat, semper ascendit, hamo in esca tecto capitur.

Plaga carnem cito putrefacit, fetet, uix sanatur.

Platanus arbor est alta et patula, iuxta aquas crescit, foliis mollis, uiti similis in foliis, succum habet teterrimum.

Pluma leuis est, corpus tegit, mollis, in carne  radicatur, suauis seu leuis extrahitur.

Plumbum metallum est ponderosum, in aqua augmentatur, pro auro comburitur, tenerrimum ad scindendum.

Pluuia desursum uenit, minuta est, terram emollit, frigus resoluit, terram irrigat, lutum generat, tempestatem temperat, aquas augmentat, uentum sedat.

Pomum sphericum, uisu pulchrum, acre gustu, suaue, odoriferum, maturum pallescit, tactu terre putrescit.

Pons aque superponitur, trans flumen euntes portat, alluuione interdum dissoluitur, pilis sustentatur.

Porcus nisi currat tardus ingreditur, cursilis est, fetosus, setosus, horrendum grunnit, rostro lutum suffodit, non ruminat, in luto delectatur, immundis  uescitur, glandibus pascitur, uno percusso ceteri congregantur, et aggrunniunt.

Predicator debet esse sanctus, doctus, discretus, maturus, facundus, honeste conuersationis, constans, integre fame, humilis, affabilis, missus.

Pruina de humore nascitur, obscura est, late dispergitur.

Puer innocens est, purus, mundus, simplex, uerax, munificus, placabilis, temperatus, lesus non seuit, offensus ad matrem recurrit. uidens mulierem non concupiscit.

Pulmo mollis est, spiritum attrahit, lesionem non patitur, calorem cordis temperat.

Puluis terre quasi atomus minimus, uilis, sterilis,  mobilis, leuis, aridus, uento uoluitur, oculis noxius.

Pupilla modica, nigra, aciem habens, per hanc dirigitur, cito leditur, albugine obumbratur.

Purpura sanguinei coloris est, ornatus regius.



CAP. Xu. De his quibus prima littera est Q.

Quadratum sex habet latera, quocunque iacitur, super latus recidit et residet.

Quatuor sunt Euangelia et euangeliste, quadrige Aminadab, quatuor millia in eremo refecta, quatuor annuli in arca, quatuor pedes in mensa, quatuor animalia Ezechiel, quatuor uirtutes cardinales, quatuor operimenta tabernaculi, quatuor flumina paradisi, quatuor partes crucis, quatuor latera ciuitatis in Apocalypsi, quatuor uigilie noctis, quatuor partes uestimentorum Domini in Ioanne, quatuor partes  mensure in Mattheo; quatuor liciis [uulg. initiis] appensum erat linteum Petro ostensum .

Quercus arbor querens alta, fortis, porcis cibum ministrat, multumque durabilis est.

Quinque libri Moisi, quinque stole date Beniamin a Ioseph, quinque panes in Euangelio, quinque millia hominum, quinque partes Ioseph date pre aliis fratribus, quinque uiri Samaritani, quinque columne ante Sancta sanctorum, quinque uirgines fatue et quinque prudentes, quinque lapides quos sumpsit Dauid de torrente, quinque effusiones sanguinis Domini, quinque uulnera in corpore Christi, quinque sensus in corpore humano.



CAP. XuI. De his quibus prima littera est R.

 Racemus sphericus est, intus plenus, grana continet, prius amarus et durus, et cum maturescit dulcescit.

Radius solis est clarus, subtilis, calidus, directus.

Radix prefigitur terre, aspera est, occulta est, arborem sustinet, late se spargit, ad ramos mittit humorem.

Ramus de arbore, in arbore coalescit, abscissus aret.

Rana loquax est, fontem turbat, saltitat, in palude moratur, a gramine super quod saltat, in lacum se demittit.

Rationale seu logion, in pectore sacerdotis ueteris, in quo dependent duodecim lapides, in quibus erant duodecim nomina filiorum Isrel, in quo erat  scriptum, ueritas et iudicium, superhumerali erat iniunctum quibusdam catenis aureis.

Remus latus est, aquam fundit, nauem concitat, et eam dirigit.

Rete diuersis maculis intexitur, lauatur, piscem uel auem inuoluit, plicatur, in aqua lucida uidetur, perturbata aqua occultatur.

Rhamnus prius mollis est, deinde spinosa, humilis est, semper uirens, de eius cortice fit gluten.

Riuus a fonte nascitur, a fonte separatur, saporem a fonte trahit et colorem.

Ros inuisibiliter descendit, refrigerat, fecundat, suauis est, clarus, modico calore siccatur

Rosa rubicunda, odorifera, speciosa, ex spinis nascitur,  cito marcescit, marcida albescit et contrahitur, frigida in foliis, calida in semine.

Rota radios habet circa centrum, id est axem, uolubilis est, erigendo cadit, arida stridet, et noua similiter, plus iusto onerata stridet et frangitur.



CAP. XuII. De his quibus prima littera est S.

Sacerdos debet esse uita honestus, pollens sapientia.

Saccus asper, durus, grauis, frumentum celat, quadrangulus est.

Saga de pilis caprarum erant super cornu altaris, terram tangebant, aspera erant.

Sagena multas habet maculas, lata est, bonos et malos, magnos et paruos pisces capit, per medium  aque trahitur.

Sagitta lignum habet, uelociter currit, pennata est, in pharetra custoditur, incastraturam habet, directe procedit, acuto ferro munita, directa, rigida, plana, gracilis, ab arcu emittitur, stridet, subito percutit.

Sal minutum est, cibos condit, carnem siccat, putredinem arcet, uermes occidit, in igne stridet, tumorem sedat, ex aqua plurimum fit per ignem aut solem decocta, terram sterilem reddit.

Salices iuxta aquas crescunt, de facili pullulant, infructuose sunt, florescunt, et non fructificant, alte crescunt.

Sancta sanctorum propitiatorium habuit, arcam federis, uelum in introitu, thuribulum aureum, quatuor erat columnarum, semel in anno soli pontifici  patebat.

Sanctuarium habebat altare, thymiama, maius uelum in introitu, quinque columnas, mensam, candelabrum, omnibus sacerdotibus patebat.

Sanguis calidus, purpureus, ostrinus, spissus, leniter fluit, sedes est anime.

Sanguisuga in palude habitat, longa est, sanguinem sugit: sed prius cutem uulnerat, postquam plena est, eadem que suxerat reuomit.

Saphirus sereno celo similis, radio percussus emittit fulgorem.

Sardus non unicolor, niger in imo, candidus in medio, rubens in summo, ruhre terre habens speciem, sanguinei coloris est.

 Sarmenta uilia de uite proiiciuntur, nullis usibus nisi igni apta.

Scopa domum mundat, ex multis fit uirgis, seipsam inquinat.

Scutum est latum, triangulum, leue, uolubile, protegit, munit, in sinistra geritur, perque ligamentum tenetur.

Securis manubrium habet quo tenetur, ferrum quo incidit, petra hebetatur; quanto magis eleuatur, tanto magis ferit.

Semen bone terre traditur, dispergitur, occultatur, ad alterum annum iacitur, gelu multiplicatur, effusione nimia suffocatur, cum multo fenore surgit, in uia conculcatur, et ab auibus rapitur, in petrosis locis arescit, in spinis suffocatur, in bona terra bene  culta multiplicatur, primo surgit herba, secundo spica, tertio frumentum; inde fit farina.

Senectus fastidiens est, frigida, querulosa, pigra, infirma, curua, sterilis.

Sepes ex palis et uirgis contexitur, iuxta uiam fit, fructus custodit, desicata confringitur, a transeuntibus rapitur, collecto fructu rapitur, tollitur, feras et bestias arcet, spinis munitur.

Septem dona Spiritus sancti, septem petitiones in Oratione Dominica, septem uirtutes, septem beatitudines, septem uitia capitalia, septem boues crasse, et septem macilente, septem spice pulchre, et totidem corrose, septem columne Ecclesie, septem modioli contra candelabri brachia, septem in terra promissionis lucerne, septem emunctoria, septem  infusoria, septem psalmi penitentiales, septem Ecclesie sacramenta, septem Ecclesie in Asia, septem panes in Euangelio, et septem sporte, septem opera misericordie, septem reges in terra promissionis, septem circuitiones in habitaculo.

Sepulcrum exterius speciosum, interius fetidum est.

Sera ostio affigitur, diuersa habens diuerticula, inuoluitur ligno, et ferro composita, de facili turbatur.

Sermo prius debet uenire ad limam quam ad linguam, debet esse premeditatus, discretus, maturus, distinctus, rarus, ratus, uiuus, assiduus, authenticus, humilis, patiens, sollicitus.

 Serpens super pectus graditur, terram comedit, occulte nocet, cauda est uenenosus, totum corpus pro capite custodiendo exponit, in desertis habitat, leuiter repit, hominem nudum fugit, uix exstinguitur, sputo ieiuni hominis moritur.

Seruus debet esse obediens, fidelis, sapiens, hilaris, promptus.

Seta acuta, rigida, filum introducit, gracilis est, firmiter heret.

Sex sunt cherubim in Isaia, hydrie in Euangelio, ciuitates refugii, opera sex dierum, sex munera Ioseph fratribus oblata.

Sigillum imaginem habet et superscriptionem, chartam confirmat impressam cere, secreta custodit.

 Silua arboribus consita, umbrosa, opaca, condensa, feris inhabitata, inculta, solitaria, lutosa, infructuosa, humida.

Smaragdus nimie uiriditatis super omnes herbas et frondes, aceruum circumfusum reddit uiride, pretiosior in Cilicia quam alibi inuenitur.

Somnia cito transeunt, uana sunt, uanitatem fingunt.

Somnus officium membrorum tollit, paulatim serpit, phantasmata ingerit, corpus aggrauat, post ipsum fouet ad laborem.

Speculum clarum, fragile, planum et extersum, imaginem representat, in ligno locatur, fractum quot partes habet, tot imagines representat.

 Spica aristis munitur, culmo sustentatur, granis repletur, ordinata sunt grana in illa.

Spina firmiter heret, humilis est, aspera, pungitiua, condensa, sponte pullulat, acutum ignem facit, in igne stridet, dura est.

Spongia est leuis, uacua, porosa, mollis, humoris receptiua.

Sputum de cerebro descendit, salsum est et album.

Stella in alto fixa est, magna est, et parua uidetur, rotunda, noctem illuminat, nautas dirigit, cursum non obliquat, cum firmamento rapitur, ignea est, locum mutare uidetur, radios ex se profert, firmamentum ornat.

Sterquilinium est fetidum et sordium receptaculum.

 Stillicidium concauum est, pluuiam excipit, exceptam dimittit, in ora tecti ponitur.

Stipula terre heret, leuis, sterilis, post collectas fruges remanet, arida, incendio apta, dura, aspera, fragilis, stridula, concaua.

Storax uel styrax arbor est Arabie, lacrymam aromaticam distillat, lacryma que defluit, munda est et alba, eius resina odoris est iucundi, humecti, et quasi nullo usui liquorem emittens.

Struthio auis ingens est corpore, rara plumis uel implumis, alas habet similes accipitri et herodio, uolare nequit, tamen aliquando alas erigit, oua relinquit, et obliuiscitur quod pes conculcet ea, et bestia agri conterat, duratur ad filios suos tanquam  non sint sui.

Studium acuit ingenium, fugat otium, scientie parit amorem, scientiam conseruat, auertit animum a uanis et inutilibus, peccati odium gignit, quietem et pacem querit.

Stupa purgamentum est lini, mollis est, leuis est, cito succenditur.

Stylus longus, planus, gracilis, acutus, directus, in altera parte latus.

Sulphur candidum, fetidum, tenax.



CAP. XuIII. De his quibus prima littera est T.

Tabernaculum Domini quatuor habebat latera, in quolibet duorum laterum erant uiginti tabule,  occidentali latere decem, quelibet tabula nitebatur duabus basibus argenteis; in singulis tabulis habebat annulos aureos; in annulis uectes deauratos, diuisum fuit in sancta et sancta sanctorum. In sanctis erat altare thymiamatis, coopertum fuit cornu eius pellibus rubricatis. In atrio sub dio erat altare holocaustorum.

Talpa nigerrima terram comedit, terram fodit, et fodiendo terram super se accumulat, quanto magis fodit tanto magis auget cumulum terre super se; leuis est pelle, sub terra moratur, super terram non uiueret.

Taurus duo cornua habet, fortis est, cornu tenetur, armentum preit, ferus, iugum trahit, armentum fecundat, luxuriosus est.

 Tela orditur, succiditur, texitur, crebris tunsionibus et lotionibus dealbatur, tenuis est, candida et mollis.

Templum mundum, cameris obuolutum, pallis appenditur et ornatur, floribus sternitur, cerei accenduntur, et campane pulsantur in ipso.

Tenebre obscure sunt, lucem fugant; ut ipse non sint, a luce fugantur.

Terebinthus in Macedonia breuis arbor, sed fructuosa et magna est in Damasco, habens lignum nigrum cum splendore et solidum in buxi speciem, flos habet racemos sicut oliue, sed rubeat, folia habet densa et folliculos emittentes animalia quasi culices, resina eius castissima, que terebinthina dicitur, uulgo tereminthina. Macule huius arboris  fructuose, fructum eius duo sunt genera, alterius fructus ruber lentis magnitudine, alterius pallet, nec faba est grandior, odore iucundo.

Testa fragilis est, de luto fit, per ignem solidatur.

Thalamus debet esse secretus, ornatus, clausus, quietus.

Thesaurus ex pretiosis congeritur, reconditur, custoditur, augmentatur, in tempus necessitatis reseruatur.

Thronus de ebore erat, grandis, uestitus auro fuluo nimis, ac mundissimo intus et foris, eius ascensus erat per sex gradus, ascensus marmoreus, sex leunculi super sex gradus hinc inde, reclinatio throni posterior rotunda erat, super uitulum respicientem  sedebat, due manus hinc atque inde tenebant illum, duo leones stabant iuxta manus singulas; non fuit tale opus in uniuersis regnis.

Thus uirgulam fumi emittit, in uere et autumno colligitur, accensum magis redolet. Regio thurifera Saba dicitur, quod interpretatur mysterium, estque undique rupibus inuia; arboribus ut lacryma effluit, motus carnis reprimit.

Thuribulum duas partes habet apte conuenientes, pars inferior solida est, superior perforata, superius habet annulum, protendunt ipsum quinque catene, quarum quatuor immobiles sunt, eleuatur et dimittitur in parte inferiori, ignem continet, superiori thus excutitur et mouetur, ut maiorem fumum exhalet,  rotundum est et sculptura terebratur.

Thymiama componebatur ex aceto uel myrrha, ex onycha siue albeola, ex galbano boni odoris, ex thure purissimo, lucidissimo, et hec omnia in unum redigebantur.

Tinea uestes comedit, modica est, et ex eisdem quas comedit postea oritur.

Tonitruum horribile, ex calore prouenit, fulgur premittit, fulmen immittit.

Torcular uoluendo ascendit et descendit, uinum ab acino separat, uuas premit, gradatim ascendit.

Torrens est rapidus, cito transit, omnia obstacula rumpit, subitus est, ex superabundantia pluuiarum prouenit.

Tres fructus terre bone in Euangelio.

 Tres mortuos suscitauit Dominus, tres dies sustinuit terra Dominum, tria loca Dominice parabole, tribus linguis scriptus Christi in cruce titulus, tres tentationes Domini. Tria loca binos merito dispares continebunt, scilicet ager, mola, lectus. Tres persone in Trinitate, tres uirtutes theologice et principales, tria sata farine, tres filii Ne. Tres turme Chaldeorum contra Iob. Tria uitia principalia, tres Magi, et eorum tria munera. Tres dies sepulture Domini. Tres homines Ne, Daniel, Iob. Tres ordines saluandorum in agro, in lecto, in mola; tria canistra pistoris in Genesi, tria grana male terre in Euangelio.

Tuba multis fit tunsionibus, in imo est stricta, in summo lata, per flatum oris sonat, concaua est,  maximum sonum reddit, excitat, congregat, terret.

Tunica Aaron erat hyacinthina, talaris, inferius dependebant tintinnabula, malogranata, totum corpus tegebat.

Turris circumfossa, alta, munita, fortis, firma.

Turtur auis in locis delectabilibus et nemorosis, nidum facit in ramis arboris condense; si semel comparem amisit, semper caret, soliuaga est, morticinio non uescitur, pullos nocte pascit.

Tympanum manu percutitur, de corio mortui animalis fit, cuius pellis in ligno concauo extenditur.



CAP. XIX. De his quibus prima littera est II et u.

uacca lasciua est, iugum trahit, triturat, lac  ministrat, fecunda est, cornua habet, immolatur, ruminat, et findit ungulam.

uallis demissa, quieta, secreta, humida, umbrosa.

uelum sacrum opere pluuiario erat factum, quatuor coloribus intertextum, columnis et uectibus appensum. uelum nauis colligit uentum, latum est, concitat malum, malo appensum cum ligno ex transuerso, in sereno restringitur, in tempestate explicatur, quodam ligno in decursum uertitur.

uena sanguinem continet, percussa uel incisa eumdem emittit, occulta est.

uenenum inficit, corrumpit, et perimit.

uenter escas recipit, mollis est, tumidus est.

uentus rapidus, inuisibilis, lenis, stridulus, ualidus, modica pluuia magnus uentus temperatur.

 uer temperatum est, flores producit, plantas germinare facit, uolucrum cantus prouocat.

uermis sine coitu de terra nascitur, leniter incedit, ore se trahit, fragilis est, mollis, erecto capite prospicit, ut mollius incedat.

uesica rotunda, leuis, uacua, tumida, flatu distenditur.

uestimenta sacerdotis sunt hec, feminalia de bysso retorta, strictissima camisia linea, cidaris in capite, tunica hyacinthina, baltheus aureus. Hi habebant, et aureum ephod, et superhumerale in modum scapularis factum, rationale in pectore quadratum, cidarim, ut dixi, in capite cum lamina aurea.

 uinculum ligat, constringit, graue seu molestum est.

uinea pullulat, pastinatur, propagatur, putatur, foditur, paxillatur, paxillis colligatur, sepitur, gemmas fert, frondes, flores; surculi euelluntur, no humor stipitis ad eos transeat: tolluntur pampini propter nimiam umbram, ut horti calorem solis habeant: sit in ea umbraculum, ut custodiatur. In hieme nullum lignum uilius, in estate nullum utilius.

uinum clarum est, candidum, dulce aliquantum, inebriat, sanguinem operatur, cor letificat, ingenium acuit, aliquando acescit, paruulos merum enecat.

 uiola purpurea, humilis, odorifera, frigida, mollis.

uirga recta, gracilis, longa, plana, flexibilis, florem habet in summo, flagellat et erudit.

uitrum clarum, planum, solidum, fragile.

uitta ambit, ornat, constringit.

uitula sacra rufa erat, immaculata, que iugum non traxerat.

uitulus hostia sacerdotalis, cornua habet, lasciuus est, et simplex.

Umbra calorem temperat, grata est fessis in calore, corporis lineamenta retinet, per ipsam ad corpus uenitur, fit enim obiectu corporis ad rem lucidam, inanis est.

Undecim discipuli in Galilea. Undecim saga in  tabernaculo.

Unguentum bonum conficitur ex myrrha prima, et cinnamomo, et calamo, ex casie fistula, ex oleo oliuarum. Hec redacta in puluerem, cum oleo oliuarum sub mensura lini conficiebantur.

Unguis est pars digitorum cornea, dura, lucida, tenuis, plana.

uolucres leues, instabiles, nidificant, et cantant in ere, duabus alis uolant, una percussa, alie fugiunt, timide sunt.

uoluptas uirtutes dissipat, corpus emollit, naturalia bona dissoluit, otium querit.

uox modesti hominis sit simplex, uerecunda, quieta, humilis, modesta, clausa, meticulosa.

 Ursus fastidium generat, studium nescit, societatem non habet, ingens est corpore, durissima pelle tegitur, crudelis, brachiis fortissimus, mel oppido diligit, super arbores serpit, informis caruncula nascitur, lingua matris lambendo formatur.

Uter de corio animalis mortui fit. uinum continet et seruat, cum fuerit inueteratus inutilis est.

uulpes callida est, mordax, fetida, in foueis manet, dolosa, inesibilis.

uultur trans maria dicitur sentire cadauera, si cadauer conspicit iacens, ad esum illius se deponit, exercitum sequitur, ut cadaueribus satietur, pedibus libenter graditur.





DE ANIMA ET EIUS AD SUI ET AD DEI COGNITIONEM ET AD uERAM PIETATEM INSTITUTIONE LIBRI QUATUOR Quorum primus et tertius ob summum in eis rutilantem pie deuotionis affectum sub Meditationum et De interiori domo titulis deuoto doctori beato Bernardo Clareuallensi ascripti sunt. Secundum uero tum propter disserendi subtilitatem, tum propter dicendi grauitatem, beati Augustini opera sibi perperam uindicarunt, nam in eo citatur Betius preter Augustini rationem et contra tempora. *





LIBER PRIMUS







LIBER SECUNDUS







LIBER TERTIUS




CAP. L. Contemplatio super illud: »uerbum caro factum est,« que non habetur in aliis, et uidetur nouum opusculum.


uerbum caro factum est, et habitauit in nobis . uere uerbum caro factum est, et nos uere uerbum carnem Dominico cibo sumimus, et ideo manere in nobis naturaliter existimandus est, qui per naturam nostre carnis iam sibi inseparabilem homo natus assumpsit, et naturam carnis sue sub sacramento communicande carnis nobis admiscuit. Ita enim omnes unum sumus, quia in Christo Pater et Christus in nobis unum in iis nos esse faciunt. Nos ergo qui corpus accipimus, corpus Christi facti sumus, et misericordia ipsius quod accipimus nos sumus. Corpus Christi sumus, et ipse Christus sumus,  quoniam nos omnia eius membra  unum corpus sumus . Nos ergo, qui membra Christi sumus, et Christus sumus, non solum capiti per dilectionem, sed etiam cum membris inuicem uniri debemus. Nam qui accipit mysterium unitatis, et non tenet uinculum pacis, non mysterium accipit pro se, sed testimonium contra se. Mysterium nostrum in mensa Domini positum est. Estote ergo quod uidetis, et accipite quod estis. Hoc accipitur in pane quod pependit in cruce, et hoc sumitur in calice quod effusum est de Christi latere.  Inuisibilis enim Sacerdos uisibiles creaturas panis et uini in substantiam corporis et sanguinis sui uerbo suo secreta potestate conuertit, ita dicens: Hoc est corpus meum, et sanctificatione repetita: Hic est sanguis meum. Cum ergo ad reuerendum altare cibis satiandus ascendis, sacrum Domini Dei tui corpus et sanguinem fide respice, mente continge, honore mirare, deuotione uenerare, cordis manu accipe, et anime haustu interiori assume. Nam credere in eum, hoc est accipere panem uiuum. Nos credimus et dicimus quoniam corpus Christi tale unicuique sit, qualis accesserit ut offerat, et qualis accesserit ut accipiat. Nam unum idemque corpus propter nomen Domini, quod inuocatur, semper sanctum est, et tale unicuique fit quali corde ad accipiendum accesserit.  Si offerat Deo malus et accipiat bonus, tale utrique erit, qualis uterque fuerit. Credimus et fatemur quoniam corpus illud, quod de uirgine Deus assumpsit, et in quo resurrexit, semper est in celo, et ubicunque uult, et in qua specie uult. Qui sursum sedet ad dexteram Patris, tempore sacrificii hominum manibus continetur. Corpus Christi tale accipimus in sacramento, quale post resurrectionem est in semetipso. Cum accipitur non consumitur, sed expleto officio, pro quo sacrificatur et manducatur, in illud quod in celo est, transfertur. Semel oblatus  est Christus in seipso, et quotidie immolatur in sacramento .

Cum ergo sacerdos Spiritum sanctum aduocauerit, et illam hostiam reuerendam immolauerit, communemque Deum subinde contigerit, ubi illud  nostra existimatione ponemus? Perpende quales oporteat esse manus tantarum rerum ministras, et qualem linguam talia uerba fundentem, aut quo genere ceteris non mundiorem et sanctiorem animam talis spiritus receptricem! Tunc enim adsunt angeli sacerdoti, et tribunal atque altaris locus celestibus uirtutibus adimpletur in honorem illius qui immolatur. In ipsa immolationis hora ad sacerdotis uocem celi aperiuntur, in illo Iesu Christi mysterio angelorum chori adsunt, summis ima sociantur,  terra celestibus iungitur, unum ex uisibilibus atque inuisibilibus fit. Sed necesse est ut, dum hec agimus, nosmetipsos in cordis contritione mactemus, et qui passionis Dominice mysteria celebramus, debemus imitari quod agimus. Nam tunc uere pro nobis Deo hostia erit, cum nosipsos hostiam fecerit. In Christo semel oblata est hostia ad salutem sempiterna potentia, nos uero per singulos dies offerimus, quoniam per singulos dies peccamus; offerimus, sed ad recordationem mortis eius, et una est hostia, quia semel oblatus est Christus. Hoc uero sacrificium exemplum est illius, idipsum semper, idipsum secundum substantiam, quanquam diuersum secundum formam. Dum frangitur hostia, dum sanguis de calice in ora fidelium funditur, Dominici  corporis immolationem in cruce eiusque sanguinis de latere effusionem significat. uerumtamen cum Christus in sacramento quotidie immoletur, non dicitur quod iterum occidatur, sed quod uera eius immolatio representata idem nunc in sacramento, quod tunc in cruce, operetur. Eadem est hic et ibi corporis et sanguinis Christi substantia, quamuis in specie altera, eademque salutis nostre gratia. uera etenim caro Christi est, quam forma panis opertam in sacramento sumimus, et uerus sanguis Christi, quem sub uini specie ac sapore potamus. Mortalitatis cibus exterius uidetur, quia quod de nobis exterius apparet, mortale est. Nihil exterius immutatur, quia nichil de nobis exterius innouatur. Interius uero hoc idem in nobis accipimus quod  de illo credimus, quoniam uitam de uita sumimus, per quam reformamur ad uitam. Sicut enim de uirgine per Spiritum uera caro sine coitu creatur, sic per eumdem Spiritum de substantia panis et uini mystice idem corpus Christi consecratur. Et sicut quod ubique offertur, unum corpus est, et non multa corpora, ita unum sacrificium diuersis locis a diuersis hominibus sacrificatur, et ubique est idem. Per partes diuiditur, et a multis accipitur, et semper est integrum. Sicut enim indiuiduum est cum diuiditur, sic incorruptum cum fuerit sumptum. Christus in sacramento per partes manducatur et manet integer, totus in celo, totus in corde tuo, totus in fracto, totus in integro. Tantum est in exiguo, quantum constat esse  in toto. Nihil minus habent singuli quam uniuersi. Totum unus, totum duo, totum plures sine diminutione percipiunt, quia non in specie uel quantitate sacramenti est gratia, sed in uirtute Christi. Quomodocunque signa uarientur in sacramento, Christus semper idem est in seipso. Quod euidentius manifestauit cum in cena presens corpus et sanguinem suum discipulis suis distribuit. Tradidit eis seipsum in sacramento quasi alium, et tamen eumdem. Et cum a singulis sumptus comederetur et biberetur in sacramento, unus tamen et integer mansit in seipso. Diuina gratia ita est libera, ut nullis hominum meritis uel officiis sit astricta, sed quando uult, quomodo uult, ubicunque uult, semetipsam infundat.

Propterea intra Catholicam Ecclesiam in sacramento  corporis Christi nichil a bono maius, nichil a malo minus perficitur sacerdote, quia non in merito consecrantis, sed in uerbo efficitur Creatoris et uirtute Spiritus sancti. Omnia uero sacramenta cum obsint indigne tractantibus, prosunt tamen per eos digne sumentibus. Communio namque malorum non maculat aliquem participatione sacramentorum, sed consensione factorum. Sicut enim Iudas, cui Dominus buccellam tradidit non malum accipiendo, sed bonum male accipiendo, locum in se prebuit diabolo, sic indigne quisque accipiens locum in se prebet diabolo. Qui ergo de criminalibus nondum digne penituerunt, aut adhuc in affectu peccandi sunt, uel aliquem hominem odio habent, corpus Christi non accipiant, ne moriantur. Incesti uero et luxuriosi  periculosius sumunt, quoniam nichil sic aduersatur munditie amatori ut feditas. Porro qui peccare quieuit, quamuis peccato adhuc mordeatur, peccandi tamen de cetero non habeat uoluntatem, communicare non desinat. Quomodo quotidie tentamur et labimur, quotidie Christus in sacramento pro nobis immolatur. Cum ergo corpus Christi ore sumimus, amicitias et beneficia eius corde cogitemus, quomodo passus et mortuus est pro nobis, et morte sua a morte eterna nos liberauit. Participatione autem corporis sui nos sibi concorporauit, ut transeat ipse in nobis ad Patrem, transeamus et nos in illo unum facti cum illo, ut ipsum per ipsum habeamus gustum in uia, satietatem in patria, hic uiaticum, et ibi premium.

 Queritur cur corpus et sanguis Christi in pane et uino magis consecretur quam in ceteris corporum speciebus. Ad quod respondetur quoniam sicut panis ex multis granis, et uinum ex multis uuis, sic Ecclesia de diuersis personis colligitur. Dignum etiam fuit ut eisdem speciebus, quibus caro alitur et creatur in quolibet homine naturaliter, eisdem consecretur in Dominico homine potentialiter. Si panis in carnem, et uinum in sanguinem cuiuslibet transformatur naturaliter, multo magis, si Deus uoluerit, in carnem et sanguinem suum transferetur potentialiter. Cum ergo panis in carnem, et uinum in sanguinem uerbo Domini mutetur, iam non desperet in corpus Christi traiici rationalis creatura,  in quod traiicitur et bruta, si desistat esse quod ex se male fuerat, ut fiat in Christo bene quod non erat. Sicut enim cibus et potus sunt uita nostra temporalis, quandiu Deo placuerit, sic et multo amplius ipse panis celestis erit uita eterna quibus ipse uoluerit. Magis enim credendus est uitam eternam conferre qui uitam habet et uita est, quam qui non habet.

Non est mirum si Creator creature uitam possit conferre sempiternam, cum creatura creature potuerit retinere et conseruare eternaliter eam. Sicut enim lignum uite in paradiso positum est, quo eternaliter homo in corpore uiueret, nisi peccaret, sic Christus in Ecclesia lignum uite seipsum posuit, ut in se credentibus uita esset eterna. Idcirco tantopere  fides in sacramento exigitur, quia falsa fide mundus periit, quando Adam plus diabolo falsa suggerenti, quam Deo uera promittenti, credere presumpsit. Dum uero in sacramento plus Deo quam hosti, ut dignum est, creditur, sanatur hac fide uera illa perfida fides. Quoniam autem cibo et potu ita uiuimus, ut alterutro carere nequeamus, propterea utrumque Christus in suo sacramento esse uoluit, ne si alterum deesset, imperfectum esset. Nec corpus ergo sine sanguine, nec sanguis sine corpore iure communicatur. Panis et uinum proprie proprius cibus est non bestiarum, sed hominum. Ideoque Christus utriusque usus est ministerio, ut singularis et propria hominum crederetur refectio, cui etiam postmodum per apostolos aquam admisceri uoluit, ut ad dignitatem  tanti mysterii non solum iustorum, sed et peccatorum consortium pertinere significaret, si penitere uellent. Quoniam per aquam sumus regenerati et per sanguinem redempti, sanguis et aqua de latere Christi exiuit. Cum ergo pro Christo uinum et aqua sacrificetur pro populo, et utrumque unus sanguis fiat, capitis et membrorum unitatem significat. Sicut ergo unum uidetis esse quod factum est, sic unum estote uos diligendo inter uos. Nam qui accipit mysterium unitatis, et non tenet uinculum pacis, non mysterium accipit pro se, sed testimonium contra se. Qui autem unum hominem odio habet, quidquid Deo in bonis operibus obtulerit, totum perdet.

Fide omnia sacramenta complentur. Qui ergo ad illa fide et deuotione accedit, quamuis incuria uel  ignorantia aliqua erroris uerba inserat, non ideo minus sacrificium fieri creditur, quoniam precis uitium superat precantis affectus. Non est attendendum quid faciat homo, sed quo animo et uoluntate faciat. In quatuor speciebus sacramenta Ecclesie maxime consistunt,  aqua scilicet, oleo, pane et uino. Aqua, lice omnibus sit necessaria, sua tamen uenalitate et abundantia non est pretiosa. Oleum uero, panis et uinum ita paucitate sua fugiunt pretii quantitatem, ut nullam nisi in spirituali gratia sibi uindicare uideantur utilitatem. Aqua exstinguit, mundat, et candidat pre ceteris liquoribus. Idcirco in baptismate carnis incentiua exstinguit, peccatorum tam originalium quam actualium labem abluit. Innocentie candorem reducit, et dum sic celestis Patris imaginem reformat, filios adoptionis regenerat. Unde uero tanta uirtus ut corpus tangat et cor abluat, nisi faciente uerbo? Non quia dicitur, sed quia creditur quoniam fide omnia sacramenta complentur. Baptismus talis est qualis est ille in cuius uerbo datur, non qualis  est ille per cuius ministerium ministratur. Porro oleum illuminat, ungit et pascit. Illuminat animam fide, ungit deuotione, pascit dilectione. Panis uero et uinum homini incorporatum uita est temporalis. Quapropter in hoc sacramento Christus tanquam caput membris uniri uoluit, per quem Deo Patri regeneramur. Per corporis et sanguinis Christi participationem Filio Dei ad uitam concorporamur. Per olei unctionem Spiritus sancti uirtute confirmamur. Nunquam fidelis Deus a regni sui consortio eos repellet quibus tam familiariter uniri dignatur in huius mundi exsilio. Imo magni honoris uicissitudinem eis rependet in manifesta sue maiestatis uisione, a quibus tam digne susceptus et ordinatus est in occultis et peregrinis sacramentorum figuris. Non poterit ibi  fieri diuersum quod hic factum est unum. Quidquid deformitatis uel mutationis in Christi sacramento specie tenus contigerit, non debet a nobis extorquere fidem ueritatis eius, quoniam qui in corpore suo, cum Deus esset uerus, multa indigna pertulit, nichil indignum in corpore suo usque in finem seculi perferret, quamuis uere ibi sit. Cum enim omnia ei preter peccatum munda sint, non uidetur esse immundius in uentre muris uel canis, quam in uentre impenitentis peccatoris. Si ignibus comburi dicatur, hoc impossibile est cum sit omnium elementorum Deus. Si soricum corrosione uel uetustatis mutatione corrumpi uideatur, nichil attinet ad sacramenti substantiam, Christum uidelicet qui corrumpi non potest,  quoniam incorruptibilis est. Talia uero et similia non ueniunt nisi pro aliquorum negligentia corrigenda uel punienda, seu pro fide probanda et exercenda ut fideles exerceantur et reprobi indurentur. Necesse est ergo ut ea deuotione qua accipitur custodiatur.



LIBER QUARTUS, Qui est de erectione anime seu mentis in Deum, ac deuoto ad Deum precatu et alloquio et quibusdam ad salutem institutionibus et monitis.



CAP. I. Quod sit nobis necessarium inuocare Deum, et quid sit inuocare eum.


Quoniam in medio laqueorum positi sumus, facile a celesti desiderio frigescimus. Quapropter assiduo indigemus monimento, ut expergefacti ad Deum nostrum uerum et summum bonum cum defluimus recurramus. Idcirco non presumptionis temeritate, sed magna Dei mei dilectione huic opusculo ad laudem eius operam dedi, ut ex elegantibus dictis sanctorum Patrum breue et manuale uerbum de Deo meo mecum semper haberem, ex cuius lectionis igne quoties tepesco, in eius accendar amorem.

Nunc adesto mihi, Deus meus, quem quero, quem diligo, quem corde, et ore, et qua ualeo uirtute laudo, atque adoro. Mens mea tibi deuota, qui  amore succensa, tibi suspirans, tibi inhians, te solum uidere desiderans, nichil habens dulce, nisi de te loqui, de te audire, de te scribere, de te conferre, tuam gloriam frequenter sub corde reuoluere, ut suauis tui memoria sit inter hos turbines aliqua repausatio mea. Te ergo inuoco, desiderantissime, ad te clamo clamore magno in toto corde meo. Et cum te inuoco utique in meipsum uoco, quoniam omnino non essem nisi esses in me, et nisi ego essem in te. In me es, quoniam in memoria mea manes ex quo cognoui te, et in ea inuenio te, cum reminiscor tui, et delector in te, de te, ex quo omnia, per quem omnia, in quo omnia.



CAP. II. Quomodo Deus immotus in se manens det cuncta moueri, cunctaque aut agat, aut coagat.


Tu celum et terram imples omnia portans sine onere, omnia implens sine inclusione. Semper agens, semper quietus, colligens non egens, querens cum nichil tibi desit. Amas nec estuas, zelas et securus es. Penitet te, et non doles. Irasceris et tranquillus es. Opera mutas, sed non mutas consilium. Recipis quod inuenis, et nunquam amisisti. Nunquam inops, et gaudens lucris. Nunquam auarus et usuras exigens. Semper erogatur tibi, ut debeas, et quis habet quidquam non tuum? Reddis debita nulli debens, donas debita nichil perdens. Qui ubique es, et ubique totus, qui sentiri potes, et uideri non potes. Qui nusquam dees, et tamen ab iniquorum cogitationibus longe es. Qui nec ubi dees inde  longe es, quia ubi non es per gratiam, ades per uindictam. Qui ubique presens es, et uix inueniri potes. Quem stantem sequimur, et apprehendere non ualemus. Qui tenes omnia, imples omnia, circumplecteris omnia super excedis omnia, sustines omnia.  Qui corda fidelium doces sine strepitu uerborum. Qui locis non distenderis, nec temporibus uariaris, neque habes accessus et recessus. Qui habitas lucem inaccessibilem, quam uidit nullus hominum, nec uidere potest. In te manens quietus ubique circuis totum. Non enim scindi uel diuidi poteris, quia uere unus es. Nec in partes effunderis, sed totus totum tenes, totum illustras et possides. Si totum mundum libri repleant, tua scientia inenarrabilis non potest enarrari. Quoniam uero indicibilis es, nullo modo scribi poteris, neque concludi. Tu es fons lucis diuine et sol claritatis eterne. Magnus enim es sine quantitate, et ideo immensus. Bonus sine qualitate, ideo uere et summe bonus, et nemo bonus, nisi tu solus. Cuius uoluntas opus est, cui uelle  posse est, qui omnia, que ex nichilo creasti, sola uoluntate fecisti. Qui omnem creaturam tuam absque indigentia aliqua possides, et sine labore gubernas, et absque tedio regis. Et nichil est quod conturbet ordinem imperii tui uel in summis uel in imis. Qui in omnibus locis sine loco haberis, et omnia contines sine habitu, et ubique presens es sine situ et motu. Qui nec mali actor es, quod facere non potes. Nec unquam te quidquam fecisse penituit, cuius bonitate facti sumus, et iustitia penas luimus, et clementia liberamur. Cuius omnipotentia omnia gubernat, regit, et implet quod creauit. Nec ideo te implere omnia dicimus, ut te contineant, sed ut ipsa potius a te contineantur. Nec particulatim imples omnia. Nec ullatenus ita putandum  est, ut unaqueque res pro magnitudine sue portionis capiat te, id est maxima maius, minima minus. Dum sis potius ipse in omnibus, siue omnia in te. Cuius omnipotentia omnia concludit, nec euadendi potentiam tuam quis aditum inuenire poterit. Qui enim te non habet placatum, nequaquam euadet iratum.



CAP. III. De pia rursum Dei inuocatione, et mentis per eam tranquillitate et gaudio, et de anime Deum non querentis miseria.

Te igitur, clementissime, inuoco in animam meam, quam preparas ad capiendum te, ex desiderio quod inspiras ei. Intra, rogo, in eam, et coaptata eam tibi ut possideas illam quam fecisti et refecisti, et ut habeam te uelut signaculum super cor meum.  Queso, piissime, inuocantem te ne deseras, qui priusquam te inuocarem me uocasti et quesisti, ut ego seruus tuus te quererem, querendo inuenirem, et inuentum amarem. Quesiui et inueni te, Domine, et amare desidero. Auge desiderium et da quod  peto, quoniam si cuncta que fecisti mihi dederis non sufficit seruo tuo, nisi teipsum dederis. Da ergo te mihi, Deus meus, meus, redde mihi te; en amo, et, si parum est, amem ualidius. Tui ergo amore teneor, tui desiderio flagro, tui dulci memoria delector. Ecce dum tibi mens mea suspirat, et tuam ineffabilem pietatem meditatur, ipsa carnis sarcina minus grauat, cogitationum tumultus cessat, pondus mortalitatis et miseriarum more solito non hebetat. Silent contraria cuncta, tranquillaque sunt omnia. Cor ardet, animus gaudet, memoria uiget, intellectus lucet, et totus spiritus ex desiderio uisionis tue accensus in inuisibilium amorem rapi se uidet. Assumat spiritus meus pennas ut aquile, uolet et non deficiat; uolet et perueniat usque ad decorem domus  tue et thronum glorie tue, ut ibi super mensam refectionis ciuium supernorum pascatur de occultis tuis in loco pascue iuxta fluenta plenissima. Tu esto nostra exsultatio, qui es nostra spes, salus atque redemptio. Tu esto nostrum gaudium, qui es futurus premium. Te semper querat anima mea, et tu presta ut querendo non deficiat. ue misere anime, que Christum non querit nec amat, arida siquidem manet et misera. Perdit enim quod uiuit qui Deum non diligit. Qui curat uiuere nisi propter te, Domine, nichil est et pro nichilo est. Qui tibi uiuere recusat, mortuus est. Qui tibi non sapit, desipit. Misericordissime tibi me committo, reddo, et concedo, per quem sum, uiuo, et sapio. In te confido, spero, et totam spem meam pono, per quem resurgam,  uiuam, et requiescam. Te cupio, diligo et adoro; cum quo manebo, regnabo, beatus ero. Anima, que te non querit nec diligit, mundum diligit, peccatis seruit, uitiis subiecta est. Nunquam quieta, nunquam secura est. Famuletur tibi semper mens mea, piissime, suspiret tibi peregrinatio mea, ardeat in tui amore cor meum. Requiescat in te, Deus meus, anima mea. Contempletur te in mentis excessu. Cantet laudes tuas in iubilatione, et hec sit in hoc exsilio consolatio mea. Confugiat mens mea sub umbram alarum tuarum ab estibus cogitationum huius seculi. Repauset in te cor meum, cor mare magnum tumens fluctibus. Diues omnium bonorum, dapum superne satietatis, opulentissime  largitor Deus, da lasso cibum, collige dispersum, libera captiuum, redintegra scissum. En stat ad ostium et pulsat . Obsecro per uiscera misericordie tue, quibus uisitasti nos oriens ex alto, iube pulsanti misero aperiri, ut liberis gressibus ingrediatur ad te, et requiescat in te, et reficiatur de te pane celesti. Tu es enim panis et fons uite. Tu lumen claritatis eterne. Tu omnia, ex quibus uiuunt recti, qui diligunt te. Deus lumen cordium te uidentium, et uita animarum te amantium, et uirtus cogitationum te querentium, ut sancto tuo amori inhereant; ueni, rogo, in cor meum, et ab ubertate uoluptatis tue inebria illud, ut obliuiscatur ista temporalia. Pudet atque piget me talia pati qualia mundus iste agit. Triste est mihi quod uideo. Graue est  quod de transitoriis audio. Adiuua me, Domine Deus meus, et da letitiam in corde meo.



CAP. Iu. Orat quo Deum pro modulo mentis sue capere possit, ut dilatetur domus anime sue eiectis desideriis prauis, et receptis bonis, meminitque quanta sit felicitas anime in celum recepte.

ueni ad me ut uideam te, sed angusta est mihi domus anime mee; quo uenias ad eam, dilatetur abs te; ruinosa est, refice eam; habet que offendant oculos tuos, fateor et scio, sed quis mundabit eam? Aut cui alteri preter te clamabo: Ab occultis meis munda me, Domine, et ab alienis parce seruo tuo?  Fac me dulcis Christe, bone Iesu, fac me, rogo, amore et desiderio tui deponere onus carnalium desideriorum et terrenarum concupiscentiarum. Dominetur, rogo, carni mee anima, anime ratio,  rationi gratia tua, et tue me interius et exterius subde uoluntati. Tribue mihi, ut laudet te cor meum, et lingua mea, et omnia ossa mea. Dilata mentem meam, et attolle intuitum cordis mei, ut uel rapida cogitatione spiritus meus attingat te eternam sapientiam super omnia manentem. Dissolue me, oro, a uinculis, quibus constrictus teneor, ut reliquens omnia ista tibi festinem, tibi soli inheream, soli intendam. Felix anima, que terreno resoluta carcere, libera celum petit, que te dulcissimum Dominum facie ad faciem cernit, que nullo metu mortis afficitur, sed de incorruptione perpetue glorie letatur. Tranquilla est et secura, non timet hostem neque mortem. Habet iam te pium Dominum quem diu quesiuit, semperque amauit, hymnidicis  sociata choris melliflua perpetue festiuitatis carmina ad laudem glorie tue, rex Christe, in eternum concinit. Inebriatur enim ab ubertate domus tue, et torrente uoluptatis tue potas eam. Felix societas supernorum ciuium, et gloriosa solemnitas omnium ad te redeuntium ab huius nostre peregrinationis tristi labore. Amenitatem omnis pulchritudinis, formositatem totius splendoris, atque dignitatem totius elegantie iugiter tui ciues cernunt. Nihil omnino quod conturbet mentem in te auribus datur. Que cantica, que organa, que cantilene, que melodie ibi sine fine decantantur? Sonant enim semper melliflua hymnorum organa, suauissima angelorum melodia, cantica canticorum mira, que ad laudem  et gloriam tuam a supernis ciuibus in perpetuum decantantur. Amaritudo et omnis fellis asperitas in regione tua locum non habet. Non enim est ibidem malignus, neque malitia. Non est aduersarius et impugnans, nec est ulla peccati illecebra. Nulla est ibi indigentia, dedecus nullum, nulla rixa, nullum improperium, causatio nulla, nullus timor, nulla inquietudo, nulla pena, nulla dubietas, nulla uiolentia, nulla discordia: sed pax summa, caritas plena, iubilatio et laus Dei eterna, secura sine fine requies, et gaudium semper in Spiritu sancto. Fortunatus ego si audiero iucundissimas ciuium tuorum cantilenas, carmina melliflua laudes summe Trinitati debito honore promentia, sed nimium felix si ego ipse meruero cantare canticum Domino de dulcibus  canticis Sion . O uita uitalis, uita sempiterna, et sempiterne beata, ubi gaudium sine merore, requies sine labore, dignitas sine tremore, opes sine amissione, sanitas sine languore, abundantia sine defectione, uita sine morte, perpetuitas sine corruptione, beatitudo sine calamitate. Ubi omnia bona in caritate perfecta, ubi species et uisio facie ad faciem, ubi plena scientia in omnibus et per omnia. Ubi summa Dei bonitas cernitur, et lumen illuminans a sanctis glorificatur. Ubi presens maiestas Dei conspicitur, et hoc uite cibo sine defectu mens intuentium satiatur. uident et uidere desiderant, sine anxietate et sine fastidio satiantur. Ubi uerus iustitie sol mira sui pulchritudinis uisione omnes reficit, et ita uniuersos celestis  patrie ciues illuminat, ut luceant ipsi, lumen uidelicet illuminatum per Deum lumen illuminans ultra omnem solis nostri splendorem, atque cunctarum stellarum claritatem immortali adherentes deitati, ac per hoc immortales et incorruptibiles facti iuxta promissionem Domini Saluatoris: Pater quos dedisti mihi uolo, ut ubi ego sum et illi sint mecum, ut uideant claritatem meam, ut omnes unum sint, sicut, tu Pater, in me et ego in te, et ipsi in nobis unum sint . O regnum celorum regnum felicissimum, regnum carens morte et uacans fine. Cui nulla tempora succedunt per euum, ubi continuus sine nocte dies nescit habere tempus. Ubi uictor miles donis ineffabilibus cumulatur.


Nobile perpetua caput amplectente corona.



CAP. u. Celestibus bonis perfrui, et terrenis malis erui desideranter orat, eaque commemorat.


Utinam remissa peccatorum mole me ultimum seruorum Christi iuberes diuina pietas, hanc carnis sarcinam deponere, ut in tue ciuitatis gaudia eterna repausandus transirem, supernorum sanctissimis choris interessem, cum beatissimis spiritibus glorie Conditoris assisterem, presentem Dei uultum cernerem, nullo metu mortis tangerer, de perpetue immortalitatis incorruptione securus gauderem, et scienti omnia coniunctus omnem ignorantie cecitatem amitterem, terrena cuncta paruipenderem, conuallem istam lacrymarum intueri, uel reminisci ulterius non dignarer. Ubi uita laboriosa, uita corruptibilis,  uita omni amaritudine plena, uita domina malorum, ancilla infernorum, quam humores tumificant, dolores extenuant, ardores exsiccant, er morbificat, esce inflant, ieiunia macerant, ioci soluunt, tristitie consumunt, sollicitudo coarctat, securitas hebetat, diuitie iactant, paupertas deiicit, iuuentus extollit, senectus incuruat, infirmitas frangit, meror deprimit, diabolus insidiatur, mundus adulatur, caro delectatur, anima excecatur, totus homo conturbatur, et his tantis malis mors furibunda succedit, uanisque gaudiis ita finem imponit, ut cum esse desierint, nec fuisse putentur. Sed quas laudes, quasue gratiarum actiones tibi referre ualeamus Deus noster, qui nos etiam inter has tantas mortalitatis nostre erumnas non desinis consolari  mira uisitatione gratie tue? Ecce me miserum multis meroribus plenum, dum uite mee timeo, dum peccata mea considero, dum iudicium tuum formido, dum mortis horam cogito, dum supplicia tartari horreo, dum opera mea qua districtione a te pensentur ignoro, dum quo fine illa clausurus sim penitus nescio, dumque hec et alia multa mecum sub corde retracto, consolaturus ades solita pietate, et inter has querelas, nimiosque ploratus, ac profunda cordis suspiria assumis mestam et anxiam mentem, super alta iuga montium, ad areolas usque aromatum, et collocas me in loco pascue secus riuulos dulcium aquarum, ubi preparas in conspectu meo mensam multiplicis apparatus, que fatigatum spiritum recreet, et cor tristitia confectum letificet. Quibus  tandem refocillatus deliciis, multarum miseriarum oblitus, multarum deliciarum affluentia super altitudinem terre in te uera pace quiesco.



CAP. uI. Amorem suum in Deum profitetur, ut eum crescere faciat, et causas amoris addit.

Amo te, Deus meus, amo, et magis magisque amare uolo, da mihi, speciose pre filiis hominum, ut desiderem te, ut amem te quantum uolo, quantum debeo. Immensus es, sine mensura debes amari, presertim a nobis, quos sic amasti, sic saluasti, pro quibus tanta et talia fecisti. Amor, qui semper ardes, et nunquam exstingueris, dulcis Christe, bone Iesu, caritas summa, Deus meus, accende me totum igne tuo, amore tui, dilectione tui, desiderio tui, caritate tua, iucunditate et exsultatione tua, pietate  et suauitate tua, uoluntate et concupiscentia tua; que sancta est et bona, que casta est et munda, ut totus dulcedine amoris tui plenus, totus flamma caritatis tue uaporatus: Diligam te Dominum meum dulcissimum et pulcherrimum ex toto corde me, et ex tota anima mea, et ex totis uiribus meis, et omni intentione mea , cum multa cordis contritione, et lacrymarum fonte, cum multa reuerentia et tremore, habens te in corde, et in ore, et pre oculis meis semper et ubique, ita ut nullus in me adulterinis amoribus pateat locus. Pulcherrime anime mee sponse, rogo per illam sacratissimam effusionem pretiosi sanguinis tui, quo sumus redempti, da mihi cordis contritionem, et lacrymarum fontem, precipue dum preces et orationes tibi offero,  dum tue laudis psalmodiam decanto, dum mysterium nostre redemptionis manifestum misericordie tue indicium recolo uel profero, dum sacris altaribus, licet indignus, assisto cupiens offerre illud mirabile et celeste sacrificium omni reuerentia, et deuotione dignum, quod tu, Domine meus, sacerdos immaculate, instituisti, et offerre precepisti in commemorationem tue caritatis, mortis scilicet et passionis pro salute nostra, pro quotidiana nostre fragilitatis reparatione. Confirmetur mens mea inter tanta mysteria dulcedine presentie tue. Sentiat te sibi adesse, et letetur coram te, ignis qui semper luces, amor qui semper ardes, dulcis Christe, Iesu bone, lumen eternum et indeficiens. Panis  uite, qui nos reficis, et in te non deficis, quotidie comederis, et semper integer manes. Resplende mihi, accende me, illumina et sanctifica me, uas tuum de malitia euacua, imple de gratia, et plenum conserua, ut ad salutem anime mee manducem cibum carnis tue, quatenus manducando te uiuam de te, uadam per te, perueniam ad te, repausem in te. O dulcedo amoris, et amor dulcedinis, comedat te uenter meus, et nectare tui amoris repleantur uiscera mea, ut eructet mens mea uerbum bonum. Charitas uiua, Deus meus, mel dulce, lac niueum, cibus es grandium. Fac me crescere in te, ut sano palato possis manducari a me. Tu es uita mea qua uiuo, spes cui inhereo, gloria quam adipisci desidero. Tu mihi cor tene, mentem rege, intellectum dirige,  amorem erige, animum suspende, et in superna fluenta, os sitientis te spiritus trahe. Taceat, queso, tumultus carnis, conticescant phantasie terrarum et aquarum, eris et poli. Taceant somnia et imaginarie reuelationes, omnis lingua, omne signum, et quidquid transeundo fit. Sileat sibi et ipsa anima, et transeat se non cogitando, sed te, Deus meus, quoniam tu es reuera tota spes et fiducia mea. Est enim in te Deo, et Domino nostro Iesu Christo dulcissimo, et benignissimo, atque clementissimo uniuscuiusque nostrum et portio, et sanguis, et caro.



CAP. uII. Spei et fiducie sue, quo constantiores fiant, memorat causas et argumenta.

Ubi ergo portio mea regnat, regnare me credo, ubi sanguis meus dominatur, dominari me confido,  ubi caro mea glorificatur, gloriosum me esse cognosco. Quamuis peccator sim, de hac tamen communione gratie non diffido, et si peccata me prohibent, substantia me requirit; et si delicta propria, me excludunt, nature communio non repellit. Non enim tam immitis est Dominus, ut non diligat carnem suam, membra sua, et uiscera sua. Desperare utique potuissem propter nimia peccata et uitia mea, culpas, et infinitas negligentias, que egi et quotidie indesinenter ago, corde, ore, opere, et omnibus modis quibus humana fragilitas peccare potest, nisi uerbum tuum Deus caro fieret, et habitaret in nobis. Sed desperare iam non audeo, quoniam subditus ille tibi usque ad mortem, mortem autem crucis,  tulit chirographum peccatorum nostrorum, et affigens illud cruci peccatum crucifixit et mortem . In ipso autem securus respiro, qui sedet ad dexteram tuam et interpellat pro nobis. In ipso confisus ad te peruenire desidero, in quo iam resurreximus, et reuiximus, et iam in celum conscendimus, et in celestibus consedimus. Tibi laus, tibi gloria, tibi honor, et gratiarum actio, piissime Domine, qui nos sic amasti, et saluasti, sic iustificasti, et sublimasti. Piissime Domine, quam dulcis est memoria tui? quanto magis in te meditor, tanto es mihi dulcior et amabilior. Idcirco delectat me ualde bona tua puro mentis intuitu, et dulcissimo pii amoris affectu in loco peregrinationis mee iuxta modulum meum interim quandiu his fragilibus subsisto  membris, considerare. Tue enim caritatis iaculo uulneratus sum, tui uehementer desiderio flagro, ad te peruenire cupio, te uidere desidero. Idcirco super custodiam meam stabo, et uigilantibus oculis psallam spiritu, psallam, et mente, et totis uiribus te factorem meum collaudabo . Polum penetrabo, mente et desiderio tecum ero, ut in presenti quidem miseria solo corpore tenear, tecum autem cogitatione, et auiditate, atque omni desiderio sim semper, quatenus ibi sit cor meum, ubi tu es thesaurus meus desiderabilis, incomparabilis, summeque amabilis. Sed ecce Deus meus piissime, ac misericordissime Domine, dum tue immense bonitatis et pietatis gloriam considerare uolo, cor meum non sufficit. Excedit enim omnem sensum  humane mentis tuum decus, tua pulchritudo, tua uirtus, tua gloria, tua magnificentia, tua maiestas, et tua caritas. Sicut inestimabilis est tue glorie splendor, ita ineffabilis est tue caritatis benignitas, qua illos, quos de nichilo creasti, adoptas in filios et tibi coniungis. O anima mea, si quotidie oporteret nos tormenta perferre, si ipsam gehennam longo tempore tolerare, ut Christum in gloria sua uidere possemus, et sanctis eius sociari, nonne erat dignum pati omne quod triste est, ut tanti boni tanteque glorie participes haberemur? Indesinenter igitur demones parent suas tentationes, fragant corpus ieiunia, premant uestimenta, labores grauent, uigilie exsiccent, cure excitent, clamet me iste, inquietet ille, uel ille, frigus incuruet, conscientia  murmuret, calor urat, caput doleat, pectus ardeat, infletur stomachus, pallescat uultus, infirmer totus, deficiat in dolore uita mea, et anni mei in gemitibus ; ingrediatur putredo in ossibus meis, et subter me scateat, ut requiescam in die tribulationis, et ascendam ad populum accinctum nostrum .



CAP. uIII. De celestis glorie excellentia, et eius contemplatione, et modo obtinendi eam.

Que tunc erit uniuscuiusque nostrum gloria, quam grandis sanctorum letitia, cum unaqueque facies fulgebit ut sol, cum ordinibus distinctis populum suum Dominus in regno Patris sui ceperit recensere, et meritis atque operibus singulorum premia  promissa restituet, pro terrenis celestia, pro temporalibus sempiterna, pro modicis magna? Reuera cumulus felicitatis erit, cum Dominus adducet sanctos in uisionem paterne glorie, et faciet in celestibus considere, ut sit Deus omnia in omnibus. O felix iucunditas, et iucunda felicitas, sanctos uidere, cum sanctis esse, et esse sanctum. Deum uidere, et Deum habere in eternum et ultra. Hoc sedula mente cogitemus. Hoc desiderio toto desideremus, cito ut ad eos peruenire ualeamus. Si queras quomodo istud potest fieri, uel quibus meritis, quibusue auxiliis, audi. Res ista posita est in potestate facientis, quoniam regnum celorum uim patitur . Regnum celorum, o homo, aliud non querit pretium nisi teipsum. Tanti ualet, quantum  es. Te da, et habebis illud. Quid turbaris de pretio? Christus semetipsum tradidit, ut acquireret teregnum Deo Patri. Ita tu temetipsum da, ut sis regnum eius, ac non regnet peccatum in tuo mortali corpore, sed spiritus in acquisitionem uite . O anima mea reuertamur ad ciuitatem celestem, in qua scripti sumus et ciues decreti. Sicut ergo ciues sanctorum, et domestici Dei, et sicut heredes Dei, coheredes autem Christi , consideremus inclytam nostre urbis felicitatem, inquantum considerare possibile est. Dicamus ergo cum Propheta: O quam gloriosa dicta sunt de te, ciuitas Dei! Sicut letantium omnium habitatio est in te. Fundaris enim exsultatione uniuerse terre . Non est in te senectus, nec senectutis miseria. Non est nanus,  nec claudus, nec gibbosus, neque deformis, dum omnes occurrunt in uirum perfectum, in mensuram etatis plenitudinis Christi . Quid hac uita beatius, ubi non est paupertatis metus, non egritudinis imbecillitas? Nemo leditur, irascitur nemo, nemo inuidet, cupiditas nulla exardescit, nullum cibi desiderium, nulla honoris pulsat aut potestatis ambitio, nullus ibi diaboli metus, insidie demonum nulle, terror gehenne procul, mors nulla neque corporis, neque anime, sed immortalitatis munere iucunda uita. Nulla erit tunc usquam discordia, sed cuncta consona, cuncta conuenientia quia omnium sanctorum erit una concordia. Pax cuncta et letitia continet, tranquilla sunt omnia et quieta. Iugis splendor, non iste qui nunc est, sed  tanto clarior quanto felicior. Quia ciuitas, ut legitur, illa non egebit lumine solis, sed Dominus omnipotens illuminabit eam, et lucerna eius est Agnus . Ubi sancti fulgebunt ut stelle in perpetuas eternitates, et sicut splendor firmamenti qui erudiunt multos . Quapropter nox ibi nulla, nulle tenebre, concursus nubium nullus, nec frigoris ardorisue asperitas ulla, sed talis erit rerum temperies, quam nec oculus uidit, nec auris audiuit, nec in cor hominis ascendit , nisi illorum qui ea perfrui digni inueniuntur, quorum nomina scripta sunt in libro uite. uerum super hec omnia consociari choris angelorum et archangelorum, atque omnium celestium uirtutum, intueri patriarchas et  prophetas, uidere apostolos atque omnes sanctos, uidere etiam parentes nostros; gloriosa sunt hec, sed multo gloriosius est presentem Dei uultum cernere, incircumscriptum lumen uidere. Superexcellens gloria erit cum Deum uidebimus in seipso, uidebimus et habebimus in nobis, quem cernere finis est sine fine.



CAP. IX. Anima cur sit similitudine Dei predita, et ad quantam ex ea re spem et fiduciam assurgere ualeat, et de amoris anime in Deum meritis.

Anima insigni Dei imagine illustris similitudinem habet in sese ex Deo, quo admoneatur semper aut stare cum eo, aut redire si mota suis affectibus imo defectibus fuerit. Et non solum habet unde respirare in spem uenie queat per  spem misericordie, sed unde etiam audeat aspirare ad nuptias uerbi, et cum Deo inire fedus societatis, atque cum rege angelorum ducere suaue iugum amoris. Hec omnia facit amor si anima exhibeat se similem Deo per uoluntatem, cui similis est per naturam, diligens sicut dilecta est. Solus est amor ex omnibus anime motibus, sensibus, atque affectibus, in quo potest creatura et si non ex equo respondere actori, uel de simili mutuam rependere uicem. Amor ubi uenerit ceteros omnes in se traducit et captiuat affectus. Amor per se sufficit, per se placet et propter se. Ipse est meritum, ipse premium, ipse causa, ipse fructus, ipse usus. Per amorem coniungimur Deo. Amor facit idem uelle et idem nolle, amor facit prius mores componere, et postmodum  omnia que adsunt tanquam non adsint considerare, tertio uero loco munda cordis acie superna et interna conspicere. Per amorem primum in seculo bene geruntur honesta, postmodum etiam honesta seculi despiciuntur, ad extremum etiam Dei intima conspiciuntur. Deus Pater caritas est. Deus Filius caritas est, Spiritus sanctus amor Patris et Filii est hec caritas, et hec caritas aliquid simile requirit in nobis, scilicet caritatem, qua uelut quadam affinitate consanguinitatis ei sociemur, et coniungamur. Amor dignitatis nescius reuerentiam nescit. Qui amat per seipsum fiducialiter accedit ad Deum, familiariter loquitur ei, nichil timens, nichil hesitans. Perdit quod uiuit, qui Deum non diligit. Qui autem diligit, oculos suos semper habet ad  Deum, quem diligit, quem desiderat, in quo meditatur, in quo delectatur, in quo pascitur, et impinguatur. Iste talis sic deuotus ita cantat, ita legit, et in omnibus operibus suis sic est prouidus et circumspectus, quasi Deus adsit presens ante oculos eius, sicut reuera adest. Ita orat quasi sit assumptus et presentatus ante faciem Maiestatis in excelso throno, ubi millia millium ministrant ei et decies centena millia assistunt ei . Animam, quam uisitat amor, expergefacit dormientem, mouet et emollit eam, et uulnerat cor eius, tenebrosa illuminat, clausa reserat, frigida inflammat, mentem asperam et irascibilem, et impatientem mitigat, uitia fugat, carnales affectus comprimit, mores emendat,  reformat et innouat spiritum, lubrice etatis motus, actusque leues cercet. Hec omnia facit amor cum presens est; cum uero abscesserit, ita incipit anima iacere languida, ac si cacabo bullienti subtraxeris ignem. Magna res est amor, quo anima per semetipsam fiducialiter accedit ad Deum, Deo constanter inheret, Deum familiariter percontatur, consultatque de omni re. Anima que amat, nichil aliud potest cogitare, nichil loqui, cetera contemnit, omnia fastidit, quidquid meditatur, quidquid loquitur amorem sapit, amorem redolet, ita eam amor Dei sibi uindicauit. Qui uult habere notitiam Dei, amet. Frustra accedit ad legendum, ad meditandum, ad orandum, qui non amat. Amor Dei amorem anime parit, et eam intendere sibi facit; amat Deus ut ametur. Cum  amat nichil aliud uult quam amari sciens amore ipso beatos qui se amauerint. Anima amans cunctis renuntiat suis affectionibus, et tota soli incumbit amori, ut possit respondere amori in redhibendo amore, et cum tota infuderit se in amorem, quantum est ad fontis perennis profluuium? Non pari ubertate currunt amor et amans, Deus et anima, Creator et creatura, tamen si ex toto se Deum diligit nichil deest ubi totum est. Non timeat anima que amat, paueat que non amat. Anima amans fertur uotis, trahitur desideriis, dissimulat merita, maiestati oculos aperit, claudit uoluptati. Ponens in salutari et fiducialiter agens in eo. Amore anima secedit, et excedit a corporeis sensibus, ut sese non sentiat, que Deum sentit; hoc fit cum mens ineffabili Dei  illecta dulcedine quodammodo se sibi furatur, imo rapitur atque elabitur a seipsa, ut Deo fruatur ad iucunditatem. Nihil tam iucundum nisi esset tam modicum. Amor dat familiaritatem Dei, familiaritas ausum, ausus gustum, gustus famem. Anima quam tangit amor Dei, nichil aliud potest cogitare, nichil desiderare, frequenter suspirat dicens: Sicut ceruus desiderat ad fontes aquarum, ita desiderat anima mea ad te, Deus . Deus amore uenit ad homines, uenit in homines, factus est homo. Amore Deus inuisibilis seruis suis factus est similis. Amore uulneratus est propter delicta nostra.



CAP. X. De requie tuta et firma in uulneribus, uisceribus, et morte Christi, que ab omnibus protegunt malis et insidiis.

 Tuta et firma requies est infirmis et peccatoribus in uulneribus Saluatoris. Securus illic habito, patent mihi uiscera per uulnera. Quidquid ex me mihi deest, usurpo mihi ex uisceribus Domini mei, quoniam misericordia affluunt, nec desunt foramina, per que effluant. Per foramina corporis patet mihi arcanum cordis, patet magnum pietatis sacramentum, patent uiscera misericordie Dei nostri, in quibus uisitauit nos oriens ex alto . uulnera Christi Iesu plena sunt misericordia, plena pietate, plena dulcedine et caritate. Foderunt manus eius et pedes, et latus lancea forauerunt . Per has rimas licet mihi gustare, quoniam suauis est Dominus meus, quoniam reuera suauis, ac mitis, et multe misericordie omnibus inuocantibus  eum in ueritate, omnibus inquirentibus et maxime diligentibus. Copiosa redemptio data est nobis in uulneribus Saluatoris nostri . Magna multitudo dulcedinis, gratie plenitudo, et perfectio uirtutum. Cum me pulsat aliqua turpis cogitatio, recurro ad uulnera Christi. Cum me premit caro mea recordatione uulnerum Domini mei resurgo. Cum diabolus parat insidias mihi, fugio ad uiscera Domini mei, et recedit a me. Si ardor libidinis moueat membra mea, recordatione uulnerum Filii Dei exstinguitur. In omnibus aduersitatibus non inueni tam efficax remedium quam uulnera Christi. In illis dormio securus, et requiesco intrepidus. Christus mortuus est pro nobis. Nihil tam est ad mortem,  quod morte Christi nobis non soluatur. Tota spes mea est in morte Domini mei. Mors eius meritum meum, refugium meum, salus, uita, et resurrectio mea. Meritum meum, miseratio Domini. Non sum meriti inops, quandiu ille miserationum oblitus non fuerit. Et si misericordie Domini multe, multus ego sum in meritis. Quanto ille potentior ad saluandum, tanto ego securior. Peccaui peccatum grande, et multorum sum mihi conscius delictorum. Nec sic despero, quoniam ubi abundauerunt delicta, superabundauit et gratia . Qui desperat de uenia peccatorum suorum, negat Deum esse misericordem. Magnam iniuriam Deo facit, qui de eius misericordia diffidit. Quantum in se est negat eum habere caritatem, ueritatem, potestatem, in quibus  tota spes mea consistit, scilicet in caritate adoptionis, in ueritate promissionis, in potestate redditionis. Murmuret iam quantum uoluerit insipiens cogitatio mea, dicens: Quis enim es tu, aut quanta est gloria, quibusue meritis illam obtinere speras? Et ego fiducialiter respondeo: Scio cui credidi, quia in caritate nimia adoptauit me in filium, quia uerax est in promissione, potens in exhibitione, et licet ei facere quod uult. Non possum terreri multitudine peccatorum si mors Domini in mentem uenerit, quoniam peccata mea illum uincere non possunt. Claui et lancea clamant mihi quod uere reconciliatus sim Christo, si eum amauero. Longius aperuit mihi latus Christi lancea, et ego intraui, et ibi requiesco securus. Qui timet amet, quoniam perfecta  caritas foras mittit timorem . Nullum tam potens est et tam efficax contra ardorem libidinis medicamentum, quam mors Redemptoris mei. Extendit brachia sua in cruce, et expandit manus suas in cruce paratus in amplexus peccatorum. Inter brachia Saluatoris mei et uiuere uolo, et mori cupio. Ibi securus decantabo: Exaltabo te, Domine, quoniam suscepisti me, nec delectasti inimicos meos super me . Saluator noster caput inclinauit in morte ut oscula daret dilectis suis. Toties Dominum osculamur, quoties in eius amore compungimur.



CAP. XI. Excitatur anima ad amandum Christum et se illi conformandam per amorem.

O anima mea, insignita Dei imagine, redempta  Christi sanguine, desponsata fide, dotata Spiritu, ornata uirtutibus, deputata cum angelis, dilige illum a quo tantopere dilecta es. Intende illi, qui intendit tibi. Quere querentem te. Ama amorem tuum, a quo amaris, cuius amore preuenta es, qui est causa amoris tui. Ipse est meritum, ipse est premium, ipse fructus, ipse usus, ipse finis. Esto sollicita cum sollicito, cum uacante uacans, cum mundo munda, et cum sancto sancta. Qualem te paraueris Deo, talis oportet appareat tibi Deus. Suauis et mitis et multe misericordie  suaues et dulces et humiles et misericordes requirit. Ama illum, qui eduxit te de lacu miserie, et de luto fecis . Elige illum amicum tuum ore omnibus amieis  tuis, qui, cum omnia subtracta fuerint, solus tibi fidem seruabit. In die sepulture tue cum omnes amici tui recedent a te, ille te non derelinquet, sed tuebitur a rugientibus preparatis ad escam, et conducet per ignotam regionem, atque perducet ad plateas superne Sion, et ibi collocabit cum angelis ante faciem Maiestatis, ubi audies melos angelicum. Ibi enim est canticum letitie, uox exsultationis et salutis, gratiarum actio, uox laudis atque alleluia perpetuum. Ibi est cumulus felicitatis supereminens gloria, superabundans letitia, et omnia bona. O anima mea, suspira ardenter, desidera uehementer, ut possis peruenire in illam ciuitatem supernam, de qua tam gloriosa dicta sunt, in qua sicut letantium omnium habitatio est . Amore potes ascendere,  amanti nichil est difficile, nichil impossibile. Anima que amat ascendit frequenter, et currit familiariter plateas celestis Ierusalem, uisitando illos patriarchas et prophetas, salutando apostolos, admirando exercitus martyrum et confessorum, choros uirginum speculando. Celum et terra, et omnia que in eis sunt, non cessant mihi dicere, ut amen Deum meum. Quid autem amo cum Deum meum amo? Non speciem corporis, non decus temporis, nec candorem lucis istis oculis amicum, non dulces melodias suauium cantilenarum, non florum, et unguentorum, et aromatum suaueolentia, non manna, et mella, non membra acceptabilia carnis amplexibus. Non hec amo cum amo Deum meum, et tamen amo quamdam lucem et quamdam uocem,  quemdam odorem, et quemdam cibum, et quemdam amplexum interioris hominis. Ubi fulget anime mee quod non capit locus, et ubi sonat quod non rapit tempus, et ubi olet quod non spargit flatus, et ubi sapit quod non minuit edacitas, et ubi heret quod non diuellit satietas, hoc est quod amo cum Deum meum amo. Amo quamdam lucem, uocem, odorem, cibum, amplexum. Et quid hoc est? Interrogaui terram, et dixi: Non sum. Et quecunque in ea sunt idem confessa sunt. Interrogaui mare, et abyssos, et reptilia animarum uiuarum, et responderunt: Non sumus Deus tuus, quere supra nos. Interrogaui celum, solem, lunam, et stellas, Neque nos sumus Deus quem queris, inquiunt. Et dixi omnibus his que circumstant fores carnis mee: Dicite mihi de Deo  meo, quod uos non estis, dicite mihi de eo aliquid, et exclamauerunt uoce magna, Ipse fecit nos . Et direxi me ad me, et inueni te in memoria mea, Deus meus, quoniam dignatus es habitare in ea ex quo te didici, et in ea te inuenio cum reminiscor tui, et delector in te.



CAP. XII. De uite nostre reparatione per mortem Christi, et de laude caritatis ac de latitudine eius.

Res uetus erat ut homo moreretur, res noua facta est ut Deus moreretur, quatenus mortis sue nouitate dissolueret mortis nostre uetustatem, et per crucis irrisionem carnis nostre perimeret corruptionem. Contra mortis nostre uetustatem attulit  uite nostre nouitatem, contra uetus peccatum attulit nouum mandatum, scilicet caritatem.

Exstingue cupiditatem si uis amplecti caritatem. Sicut enim radix omnium malorum est cupiditas , ita radix bonorum caritas. Plenitudo legis caritas , finis precepti est caritas . Totam magnitudinem diuinorum eloquiorum secura possidet caritas, qua Deum et proximum diligimus. In his duobus preceptis tota lex pendet et prophete . Si non uacat omnes paginas sanctas perscrutari, omnia inuolucra sermonum euoluere, omnia Scripturarum secreta penetrare, tene caritatem, ubi pendent omnia. Ita tenebis quod ibi didicisti, tenebis etiam quod nondum didicisti. Ille namque tenet quod patet, et  quod latet in diuinis sermonibus qui caritatem seruat in moribus. Charitas non est si patiens et benigna non est. Charitas non est si emulatur, si agit perperam, si inflatur, si querit que sua sunt. Charitas non est si irritatur, si cogitat mala, si gaudet super iniquitate, si non gaudet de ueritate. Charitas omnia tolerat, omnia credit, omnia sperat, omnia suffert. Charitas nunquam excidit . Sic probare potest si caritatem habes. Sine caritate diues pauper est, et in ea pauper diues. Charitas in duris passionibus est fortis, in bonis operibus hilaris, in tentationibus tutissima, in hospitalitate latissima. Inter ueros fratres letissima, inter falsos patientissima. Summa apostolice doctrine hec est, ut nemini quidquam debeamus, nisi ut inuicem diligamus  . Charitas sic complectatur omnes amicos, ut dilatetur usque ad inimicos. Amicis se uolentibus reddat, inimicis se nolentibus ingerat. Istos teneat, illos acquirat. Illos oblectet ut ex amicis non efficiantur inimici, illos inuitet ut fiant ex inimicis amici. Dominus etiam usque ad inimicos caritatem iubet extendi dicens: Diligite inimicos uestros, benefacite iis qui oderunt uos, et orate pro persequentibus et calumniantibus uos . Dic, Domine, quam mercedem dabis nobis si diligamus inimicos nostros, ut sitis, inquit, filii Patris uestri, qui in celis est . Si amarum uidetur quod audienti iubetur, sit dulce quod obedienti promittitur. Qui diligunt inimicos suos, et benefaciunt eis  qui se oderunt, filii Dei erunt. Si filii et heredes, heredes quidem Dei, coheredes autem Christi . Audite igitur, Christiani, audite, filii Dei et coheredes Christi, ut paternam possideatis hereditatem non solum amicis, sed etiam inimicis impendite caritatem. Nulli caritas negetur, que ab omnibus bonis communiter possidetur. Omnes eam simul habete, et ut eam magis habeatis, et bonis eam et malis impendite. Charitas Dei Deus est, quoniam caritas Dei diffusa est in cordibus nostris per Spiritum sanctum, qui datus est nobis . Charitas quanto magis multiplicatur, tanto largius a Deo erogatur. Dum redditur caritas, ditescit redditor caritatis. Charitas inimicos uocat ad concordiam. Charitas delectatur illatam iniuriam condonare.  Et quis potest caritatis preconium congruis sermonibus explicare? que nec in celis est sola, nec in terra remanet destituta. In terra habet contubernium amicorum, in celo consortium possidet angelorum. Laborat in mundo, requiescit in Deo.



CAP. XIII. De interioris hominis custodia habenda per uirtutes cardinales, et de timore nuntio mortis, et responsis eius, de diaboli insultu, et de inferni cruciatu: Item consilium uirtutum ad euadenda inferni mala.

Ad insinuandam interioris hominis custodiam Dominus iehsu talem similitudinem ponit: Hoc autem scitote quoniam si sciret paterfamilias qua hora fur ueniret, uigilaret utique, et non sineret perfodi domum suam . Pater iste familias animus  potest intelligi, cuius familia sint cogitationes et motus earum, sensus quoque et actiones, tam exteriores quam interiores. Que familia lasciuiens nimis et petulans erit, nisi eiusdem patris uigore cercita et disposita fuerit. Nam si uel parum a sua sollicitudine torpuerit, quis potest dicere quomodo per cogitationes, oculi, linqua, aures, et cetera organa insolescant? Domus est conscientia,in qua pater iste habitans thesauros uirtutum congregat, propter quos ne domus effodiatur, summopere uigilatur. Fur autem non unus est, sed multiplex, quia singulis uirtutibus singula uitia insidiantur. Principalis tamen fur diabolus intelligitur. Contra quem et eius satellites pater idem, si tamen non negligens fuerit, domum suam forti custodia muniens,  prudentiam in primo aditu constituat, que discernat quid sit admittendum, quid uitandum, quid excludendum. Secus hanc fortitudo locetur, ut hostes, quos prudentia uenire nuntiauerit, repellat. Iustitia sedeat in medio, ut sua cuique tribuat. Et quia qua hora fur sit uenturus nescitur, omni hora timeatur, et ne somnus peccati subrepat, assidue uigilandum est. His ita dispositis introducere debet prudentia aliquos nuntios, qui aliqua narrent que ad exercitationem ualeant. Itaque nuntius mortis ingressum postulans admittitur. Qui rogatus ut dicat qui sit, unde ueniat, quid uiderit, se respondit non aliter quidquam dicturum, nisi summum fiat silentium. Quo impetrato sic incipit:  Ego sum timor mortis, et mortem uobis uenire nuntio. Prudentia loquitur pro omnibus, et interrogat sic dicens: Ubi est mors?

MEMORIA MORTIS. Scio quia non tardat uenire, et prope est. Sed diem et horam aduentus eius ego nescio.

PRUDENTIA. Et qui ueniunt cum illa?

MEMORIA. Mille demones ferentes secum libros grandes, et uncos ferreos et igneas catenas.

PRUDENTIA. Quid pretendunt his omnibus?

MEMORIA. In libris scripta sunt omnia peccata hominum, et quorum ibidem peccata scripta sunt, illos sui esse dicunt iuris. Uncos ferunt, ut quos sui esse iuris conuicerint, eorum animas uiolenter extrabant et ligatas catenis in infernum pertrahant.

 PRUDENTIA. Qualis est infernus? uel quid uidisti in eo?

MEMORIA. Infernus latus est sine mensura, profundus sine fundo, plenus ardore incomparabili, plenus fetore intolerabili, plenus dolore innumerabili. Ibi miseria, ibi tenebre, ibi ordo nullus, ibi horror eternus, ibi nulla spes boni, nulla desperatio mali. Omnis qui est in eo odit se et omnes alios. Ibi uidi omnia genera tormentorum, quorum minimum est maius omnibus his tormentis quecunque in hoc seculo fieri possunt. Ibi est fletus et stridor dentium , ibi transitur a frigore niuium ad calorem ignium [nimium], et utrumque intolerabile. Ibi omnes comburuntur et uermibus corroduntur, nec consumuntur. uermis quorum  non moritur, et ignis non exstinguitur . Nulla ibi uox, nisi ue, ue habent, ue sonant, tortores diabolici torquent pariter et torquentur, et eorum nunquam finis erit aut remedium. Talis est infernus et millies peior, et hec uidi in inferno et millies peiora.

PRUDENTIA. Deus, quid faciemus? Nunc, fratres, audite consilium meum, et date uestrum. Estote fideles, prudentes, et uigilate in orationibus prouidentes bona non tantum coram Deo, sed etiam coram hominibus .

TEMPERANTIA. Preoccupemus faciem eius , etc. Sobrii estote et uigilate , etc.

FORTITUDO. Cui resistite fortes in fide . Confortamini in Domino, induite uos armaturam  Dei, loricam iustitie, scutum fidei, galeam salutis. Assumite et gladium spiritus, quod est uerbum Dei .

IUSTITIA: Sobrie, et iuste, et pie uiuamus . Sobrie in nobis, iuste ad proximum, pie ad Deum. Et quod nobis fieri nolumus, aliis non faciamus, hoc enim iustum est.



CAP. XIu. De secundo nuntio, qui est amor et desiderium eterne uite, et de gaudiis et incolis celi per eum enuntiatis.


PRUDENTIA LOQUITUR.

Alius nuntius uenit pulcher et hilaris, qui uidetur afferre bona.

IUSTITIA. Admittatur, forsitan nos letificabit nam iste prior terruit nos.

 PRUDENTIA. Admittam. Ingredere et quis sis, unde uenias, quid uideris edicito.

NUNTIUS. Ego sum amor uite eterne et desiderium celestis patrie. Si me uultis audire, silentium et quietem habete; non enim inter clamores et tumultus audiri possum.

IUSTITIA. Si nos, dum timor et memoria mortis loqueretur, tacuimus, iustum est ut te loquente multo magis taceamus.

DESIDERIUM uITAE AETERNAE. Tacete ergo. uidi talia, que nullus hominum potest digne loqui. Dicam tamen aliquid, prout potero. uidi Deum, sed per speculum et in enigmate. Contemplatus illam ineffabilem indiuidue Trinitatis maiestatem initio fineque carentem. Sed quia lucem habitat inaccessibilem  ab ipsa luce reuerberati sunt oculi mei, et intuitus obtusus. Exsuperat enim omnem sensum, omnemque intuitum illa claritas, illa pulchritudo. Aliquantisper tamen intuitus sum Dominum Iesum Christum in dextera Patris sedentem, in eterna uita regnantem, quamuis super omnem creaturam adeo speciosum, ut in eum desiderent angeli prospicere , ad hec tamen uulnera passionis, quibus nos redemit, in corpore suo habentem, Patri pro nobis assi tentem. uidi iuxta ipsum gloriosam Matrem eius cum omni honore et reuerentia in throno mirabili sedentem, super omnes ordines beatorum angelorum et hominum exaltatam, suum Filium pro nobis interpellantem, et eius cui uult miserentem. Sed hanc admirabilem claritatem  matris et Filii diu ferre non sustinens conuerti aspectum meum ad illos beatorum spirituum ordines, qui ante Deum assistunt, quorum sempiterna beatitudo de uisione Dei et amore, nec minuitur, nec finitur, sed semper crescit, et permanet. Sed nec istorum quidem gradus et dignitates laudes quoque quas Creatori referunt, ullus hominum cogitare nedum enarrare sufficiat. Deinde prophetas intuitus sum, et patriarchas miro exsultantes gaudio, qui eam, quam olim a longe salutauerant patriam, obtinent, qui ea que in spiritu preuiderant completa conspiciunt. uidi apostolos in thronis sedentes, tribus et linguas omnes iudicare paratos, et de pauperibus, et de infirmis tam gloriosos tamque sublimes factos a Domino Iesu, satisque super hoc miratus  sum. uidi, sed peruidere non potui innumerabilem beatorum martyrum exercitum gloria et honore coronatum, qui passiones huius temporis, quas pertulerant minimas reputabant ad illam gloriam, que reuelata erat in eis. Horum felicitate et gloria diu delectatus respexi gloriosam multitudinem confessorum, inter quos uiri apostolici, et doctores, qui sanctam Ecclesiam doctrinis suis munierunt, fulgent quasi stelle in perpetuas eternitates. Sunt ibi monachi, qui pro claustris et cellis angustis immensa et sole clariora palatia possidentes, pro asperis tunicis niue candidiores; omnique suauitate molliores uestes induti, ab oculis quorum abstersit Deus omnem lacrymam. Regem in decore suo uident.  Postremo ad chorum uirginum respexi, quarum gloria ornatus et melodia dulcis. Nam cantabant canticum, quod nemo alius poterat dicere , nulla hominum eloquentia digne enarrare potest. Sed odor in regione earum tam suauis erat, ut omnia aromatum genera exsuperet.



CAP. Xu. De ciuium celestium communi actione, et exsultatione prima.


LOQUITUR ITERUM PRUDENTIA.

Placet quod dicis. De singulis beatorum ordinibus mira disseris, quesumus ut que sit eorum in communi actio edicas. Desiderium uite eterne. Dicam utcunque potero. Omnium simul in communi actio septiformis est. uiuunt, sapiunt, amant, gaudent, laudant, ueloces sunt, securi sunt.

 PRUDENTIA. Licet aliquatenus hoc intelligam, tamen propter audientes de singulis pauca dissere.

DESIDERIUM. Fiat. uiuunt uita sine fine, sine molestia, sine diminutione, sine omni aduersitate. uita eorum uisio et cognitio beate Trinitatis, sicut Dominus ait: Hec est uita eterna, ut cognoscant te Deum uerum, et quem misisti Iesum Christum . Sapiunt consilia atque iudicia Dei, que sunt abyssus multa . Sapiunt causas, et naturas, et origines omnium rerum. Amant Deum incomparabiliter, quia sciunt unde et ad quid eos Deus prouexit. Amant singuli singulos sicut seipsos. Gaudent de Deo ineffabiliter. Gaudent de tanta sua beatitudine. Et quia unusquisque unumquemque diligit sicut seipsum, tantum gaudium quisque habet  de bono singulorum quantum de suo, quoniam bonum, quod non habet in seipso, possidet in altero. Constat igitur quod singuli tot gaudia habent quot socios, et singula gaudia tanta sunt singulis, quantum proprium singulorum. Cum autem quisque plus amet Deum quam seipsum, et omnes alios secum, plus gaudet de Dei felicitate quam de sua et omnium aliorum secum. Si ergo cor uniuscuiusque uix capit suum gaudium, quomodo capit tot et tanta gaudia? Ideo dicitur: Intra in gaudium Domini tui ; non intret gaudium Domini tui in te, quia capi non posset. Inde laudant Deum, sine fine, sine fastidio, sicut scriptum est. Beati, qui habitant in domo tua, Domine, in secula seculorum laudabunt te . ueloces sunt, quia ubicunque esse  uult spiritus, ibi est etiam corpus. Omnes securi sunt. Securi sunt de tali uita, de tanta sapientia, de tanto amore, de tanto gaudio, de tali laude, de tali uelocitate, quod nullum finem, nullam diminutionem, nullum detrimentum, habebunt. Ecce pauca dixi uobis, que uidi in celo. Neque enim ut uidi dicere, neque ut sunt uidere potui.

PRUDENTIA. uere in celo te fuisse, uera uidisse, uera narrasse te intelligimus.

FORTITUDO. Quis igitur nos separabit a caritate Christi? Tribulatio, an angustia, etc. Certa sum quia neque mors, neque uita, neque cetera alia poterunt nos separare a caritate Christi .

IUSTITIA. Eiiciatur foras ille prior nuntius, non est  enim iustum in eadem domo manere cum isto. Perfecta enim caritas foras mittit timorem .

FORTITUDO. Egredere, timor. Iam non eris in finibus nostris.

TIMOR. Quid mali feci? Age, age, ego pro bono dixi quod dixi.

TEMPERANTIA. Fratres, dico non plus sapere quam oportet sapere, sed sapere ad sobrietatem . Tu uero egredere, timor, et equo animo patere iudicium, quod iustitia iudicauit. Forsitan tu admitteris si desiderium uite eterne aliquando loqui cessauerit.

AUCTOR. Sic debet quisque torporem suum excutere, et a timore ad celestis patrie desiderium transferre.



CAP. XuI. De beatitudinibus anime, et ferculis uite eterne, descriptioque uirtutum per quas ad eas peruenitur.


In ea siquidem celesti patria est uita sine morte, iuuentus sine senectute, sanitas sine infirmitate, requies sine labore, gaudium sine tristitia, pax sine discordia delectatio sine fastidio, lux sine tenebris, pulchritudo sine turpitudine, agilitas sine ponderositate, fortitudo sine imbecillitate, libertas sine seruitute, uoluptas sine anxietate, longeuitas sine uite termino, sapientia sine insipientia, amicitia sine inimicitia, concordia sine discordia, honor sine dedecore, securitas sine timore.

Charitas est motus animi rationalis ad diligendum seipsum propter Deum, amicum in Deo, inimicum propter Deum. Humilitas est contemptus seculi, et  abiectio sui. Obedientia est uicaria seruitus. Disciplina est necessarium sanctitatis officium, uitia arguentis, et peccata corrigentis. Item disciplina est ordinata morum correctio, maiorumque antecessorum regularis obseruatio; ex hac nascitur clementia. Clementia est benignitas superioris erga inferiores. Ex qua rursus generatur iustificatio. Iustificatio est rei perfecte consummatio. Castitas est munditia corporis cum integritate mentis. Perseuerantia est exitus rei per consummationem fidei. Charitas est uirtutum radix; humilitas, bonorum seruatrix; obedientia; preceptorum incitatrix; disciplina, uitiorum emendatrix; castitas, monachorum adornatrix; perseuerantia, bonorum omnium coronatrix.



CAP. XuII. Descriptio quorumdam uitiorum religionem suffocantium, ut sunt crapula, ebrietas, otiositas, et que in otiosis subrepunt cogitationes praue, et quod nullum peccatum maneat impunitum.


Contra has uirtutes continuo prelio diuersa pugnant uitia, crapula, ebrietas, et otia, ex quibus mala cogitatio. Esce enim uarie crapulam, potus frequentes ebrietatem generant. Ebrietas autem perturbationem gignit mentis, furorem cordis, flammam libidinis. Ebrietas ita mentem alienat, ut ipsa ubi sit nesciat, sepeque malo consentit, quod per ebrietatem immittitur. Unde est illud quod iuxta prophetam dicitur: Fornicatio et uinum et ebrietas auferunt cor . Fornicatio, sicut Salomonem, infatuat sapientem. Ebrietas, sicut ipsius Lot,  sensus ratione captiuat. Unde in Prouerbiis: Noli regibus dare uinum quia nullum secretum est ubi regnat ebrietas, ne forte bibant, et obliuiscantur iudiciorum . Plerisque laudi dandum uidetur  multum bibere et non inebriari, audiant hi aduersum se prophetam dicentem: ue qui potentes estis ad bibendum uinum, et uiri fortes ad miscendam ebrietatem! . De otiositate autem Gregorius: »Otiose, inquit, menti spiritus maligni prauas cogitationes ingerunt, ut si requiescit ab opere, non requiescat a malorum operum delectatione.« Fac ergo aliquid operis, ut diabolus te semper inueniat occupatum. Nam antiquus hostis, mox ut otiosam mentem inuenerit; ad eam sub quibusdam occasionibus locuturus uenit, et quedam ei de gestis preteritis ad memoriam reducit. Audita quedam uerba indecenter resonat, et si qua dudum turpiter acta sunt, eorum speciem oculis opponit cordis, et quem de presentibus non ualet inquinare, de malis transactis  uiolat, et deceptam mentem sepe in delectationem reparat. Unde diu per impugnationem afflixit, ut uere cum Psalmista dicat: Putruerunt et corrupte sunt cicatrices mee a facie insipientie mee . Ergo cicatrix ad putredinem redit, quando peccati uulnus, quod iam per penitentiam sanatum est, in delectationem sui animam concutit. Sepe quod nunquam fecimus, per hostis callidi insidias cordis oculis uidemus. Cumque in hoc sensibiliter delectatio subrepserit, quamuis iam plangat que fecerit, tedet tamen infelicem animam quedam non fecisse que plangit. He sunt cordis nostri tenebre, quas in hac uita scientes uolentesque sustinemus. Quid contra hec mala querendum est, nisi adiutor in opportunitatibus, in tribulatione. Diabolus non  cogendo, sed suadendo nocet. Non est unde plus gaudeat diabolus, nisi quando homo dicit, quod ipse fecerit ut peccaret. Gregorius: »Dum in cogitatione uoluptas non reprimitur, etiam in actione dominatur.« Augustinus: »Nullus potest facere aliquid, nisi precesserit iussio cogitationis, quia facta de cogitatione procedunt.« Non potest autem fieri, ut habeat mala facta, que habet cogitationes bonas. Firmiter credere debemus, quod nullum peccatum sine uindicta relinquitur. Aut enim hic per penitentiam unusquisque peccatum suum delet, aut Dominus pie per suum flagellum purgat, aut post mortem igne purgatorio purgabitur. Quod si his modis peccatum hominis non fuerit deletum post hanc uitam in ignem descendet eternum. Peccator enim, qui in  hoc mundo flagellari non meretur, in inferno torquebitur. Sane nullus tantum potest peccare, quantum Dei potestas ualet dimittere, quam orabimus ut nobis debita dimittat uniuersa. Ame





EXCERPTIONUM ALLEGORICARUM LIBRI XXIu Cum scholiis domini Thome Garzonii a Bagnacaballo cenobii S. uictoris Parisiensis theologi *



PROLOGUS.

 Accipe, carissime frater, Excerptionum munus quod postulasti. Inuenies in eo multa ex multis libris collecta, in unam seriem ordinate disposita, sibi prout ratio sensuum postulat coherentia, continuata et connexa, dilectionis tue studio satis utilia. Sacrorum namque librorum fertiles agros peruolantes, et ex eis optima queque colligentes, pauca uel nulla simplicitati tue sacre Scripture lectionem ingredienti necessaria pretermittimus. Per hec autem, que scribimus, nec grammaticos docere, nec sapientes uolumus erudire, sed tue petitioni, tuo desiderio uolumus satisfacere, tuumque studium in melius adiuuare. Sed et hoc tibi notum esse uolumus, quod de his, que tibi scribimus, nobis gloriam non damus, sed Deo, et sanctis doctoribus, ex quorum libris ea sumpsimus, licet multa ponamus, que proprio sensu cogitauimus, propriis uerbis dictauimus. Modum scribendi talem seruamus. Totam schedule huius seriem in duas partes diuidimus. In prima parte materiam habemus originem artium, situm terrarum, cursum historiarum ab initio usque ad nos decurrentium. In secunda parte materiam habemus sensus allegoriarum, et tropologiarum secundum subiacentis lineam historie dispositarum. Primam partem per decem libros distinguimus. In primo libro de origine artium, et diuisione earum breuiter disputamus. In secundo materiam mundane et diuine Scripture, et quomodo mundana diuine subseruiat demonstramus cum quorumdam adiectione. In tertio situm terrarum describimus. In quarto summam historie diuine ab initio usque ad natiuitatem Christi ponimus. In quinto ortum, cursum et occasum regnorum mundi a tempore, quo ab initio esse ceperunt, usque ad natiuitatem Christi. In sexto tractamus de imperatoribus Romanis ab Octauiano [Octauio] usque ad Traianum. In septimo a Traiano usque ad Constantinum Magnum. In octauo a Constantino Magno usque ad Zenonem. In nono a Zenone usque ad Carolum Magnum. In decimo tractamus de origine, et regibus Francorum usque ad Carolum, et post, a Carolo usque ad nos. Secundam uero partem operis huius per quatuordecim libros diuidimus. Primus liber tractat de mysteriis rerum gestarum ab initio usque ad Abraham. Secundus de mysteriis rerum gestarum ab Abraham usque ad Moysen. Tertius de mysteriis rerum gestarum a Moyse usque ad Iosue. Quartus de mysteriis rerum gestarum a Iosue usque ad Elcanam patrem Samuelis. Quintus de mysteriis rerum gestarum ab Elcana usque ad Dauid, ubi scriptum est: Scidit Dominus regnum Isrel a te hodie, et tradidit illud proximo tuo meliori te . Sextus de mysteriis rerum gestarum a Dauid usque ad Salomonem. Septimus de mysteriis rerum gestarum a Salomone usque ad transmigrationem Babylonis. Octauus de mysteriis rerum gestarum que continentur in Esdra. Nonus de mysteriis rerum gestarum, que continentur in libris Esther, Tobie et Iudith. Decimus sermones diuersos singulos de materia sua editos. Cetera, que deinceps ponimus, de Nouo Testamento sumimus quatuorque libris determinamus. Sicque totum opus uiginti quatuor libris consumamus. Quod uero in singulis capitulis breuitati studemus. Ideo facimus ne imperfectionem inchoationis tue uerbis prolixioribus oneremus. Prime autem partis libros et capitula taliter in sequentibus ordinamus.



PARS PRIMA CONTINENS ORIGINEM ET DISCRETIONEM ARTIUM, SITUM TERRARUM ET SUMMAM HISTORIARUM.



LIBER PRIMUS. Tractat de origine et diuisione artium et continet capitula 25.



CAP. I. De conditione creature rationalis.


Deus summe bonus, et immutabiliter bonus, sciens suam beatitudinem communicari posse, et minui omnino non posse, fecit creaturam rationalem, ut eam faceret sue beatitudinis esse participem. Fecit autem eam ad imaginem et similitudinem suam secundum dilectionem; ad imaginem suam, secundum cognitionem ueritatis; ad similitudinem suam, secundum amorem ueritatis; ad imaginem suam, secundum intellectum; ad similitudinem suam, secundum affectum. Sic opifex fecit Deus creaturam rationalem ad imaginem et similitudinem suam, ut per hoc quod facta esset ad imaginem Dei, Deum cognosceret, et per hoc quod facta esset ad similitudinem Dei, Deum diligeret, et cognoscendo et diligendo  Deum possideret, et possidendo beata esset. Sicut enim in uno elemento, scilicet igne duo sunt inter se diuersa, et a se prorsus remota, scilicet splendor et calor, nec splendor est calor, nec calor splendor, quia splendor lucet, et uidetur, et calor ardet, et sentitur, nec splendor ardet aut aliter quam uisu sentitur, nec calor lucet aut uidetur. Ita in spirituali creatura imago Dei et similitudo Dei inter se diuersa sunt, et a se quodammodo remota. Nam secundum illud originale bonum, quo facta est ad  imaginem Dei, ipsa spiritualis creatura elucet ad cognitionem; et secundum illud bonum, quo facta est ad similitudinem Dei, calet ad dilectionem. Iussit autem Conditor ipsius partem eius in sua simplici puritate subsistere, scilicet naturam angelicam, partem uero illius luteis corporibus inesse, naturam uidelicet humanam  .



CAP. II. De tribus bonis primordialibus et duobus externis homini datis.

Tria bona primordialia dedit Deus homini in creatione. Primum bonum fuit quod eum Deus fecit ad imaginem suam; secundum, quod eum fecit ad similitudinem suam; tertium bonum fuit immortalitas corporis, si perstitisset homo in obsequio Conditoris. Ista tria bona fuerunt homini in conditione  diuinitus data, et naturaliter et originaliter insita. Fuerunt et alia duo bona hominis quasi extra eum, unum subtus eum, alterum supra eum. Subtus eum mundus, supra eum Deus. Mundus uisibile bonum et transitorium, Deus inuisibile bonum et eternum. In isto fuit homo creatus, in illo beatificandus. Sub Deo fuit homo conditione, supra mundum dignitate, de inferiori bono recessurus, ad superius bonum peruenturus. Sunt itaque tria primordialia bona hominis, homini scilicet in conditione  data, et substantialiter insita, imago Dei, similitudo Dei, immortalitas corporis, si perseuerare uoluisset in obsequio Creatoris  .



CAP. III. De tribus malis principalibus.

Sunt autem tria mala principalia, que corrumpunt tria bona precedentia: Ignorantia, concupiscentia, infirmitas. Ignorantia boni, concupiscentia mali, infirmitas corporis humani. Per primum malum corruptum est primum bonum; per secundum, secundum; per tertium, tertium. Per ignorantiam namque corrupta est in nobis diuina imago. Per concupiscentiam diuina similitudo. Per infirmitatem immortalitas corporis. Facta est itaque uia hominis tenebre et lubricum, et angelus Domini persequens eum . Tenebre per ignorantiam,  lubricum per concupiscentiam, et angelus Domini, id est, infirmitas corporis corpori ad uindictam immissa, persequens eum per mortalitatem, donec in terram reuertatur de qua sumptus est. Solet autem, secundum quosdam, hoc quod hic concupiscentiam nominamus, specialiter uitium dici, ut dicantur tria mala sic: ignorantia, uitium, infirmitas, per que tria mala precedentia bona sunt corrupta  .



CAP. Iu. De tribus remediis contra dicta tria mala.

Tria sunt remedia principalia contra tria predicta mala, ut per tria remedia tria mala repellantur, tria bona reformentur. Sunt autem hec: sapientia, uirtus, necessitas. Sapientia contra ignorantiam, uirtus contra uitium, necessitas contra infirmitatem.  Sapientia est comprehensio rerum, prout sunt. uirtus est habitus animi in modum nature rationi consentaneus. Est autem habitus qualitas ueniens per applicationem subiecti difficile mobilis, sicut dispositio est qualitas ueniens per applicationem subiecti facile mobilis. Subiectum dicimus animum, qui ad ipsam suscipiendam qualitatem applicatur. Necessitas est sine qua uiuere non possumus, sed felicius uiueremus. Sunt itaque ista tria remedia, sapientia, uirtus, necessitas, contra tria supradicta mala, ignorantiam, uitium, infirmitatem  .



CAP. u. De tribus scientiis.

Propter autem ista tria remedia inuenta est omnis ars, et omnis disciplina. Propter inueniendam namque  sapientiam, inuenta est theorica; propter inuemendam  uirtutem, inuenta est practica; propter inueniendam necessitatem, inuenta est mechanica. Theorica ignorantiam expellens sapientiam illuminat. Practica uitium excludens uirtutem roborat. Mechanica penuriam cauens uite presentis defectum temperat. Theorica in omni quod est et non est, uerum scrutari eligit. Practica modum uiuendi recte et discipline formam secundum uirtutum institutionem disponit. Mechanica, res defluentes administrans, humano corpori necessaria prouidere satagit. Omnium enim humanarum actionum seu studiorum, que ratio moderatur, finis et intentio ad hoc spectare debet, ut uel nature nostre reparetur integritas, uel defectuum, quibus presens subiacet uita, temperetur necessitas. Reparatur autem nature  nostre integritas sapientia, ad quam pertinet theorica, et uirtute, ad quam pertinet practica, et temperatur necessitas administratione temporalium ad quam pertinet mechanica. Nouissima autem omnium inuenta est logica causa eloquentie, ut sapientes, qui predictas principales disciplinas inuestigarent et unirent, rectius, ueracius, honestius illas tractare, et disserere de illis scirent: rectius per grammaticam, ueracius per dialecticam, honestius per rhetoricam. Logica namque facundie rectitudine ueritatem, uenustatem administrat. Theorica interpretatur contemplatiua; practica, actiua, mechanica, adulterina; logica, sermocinalis  .



CAP. uI. De philosophia et partibus eius.

 Quatuor igitur sunt scientie, in quas omnis philosophia diuiditur: theorica, practica, mechanica, logica. Philosophia est amor sapientie, que, nullius indigens, uiuax mens, et sola primeua rerum ratio est. Philosophia est amor sapientie, hoc magis ad etymologiam nominis pertinet. Quod autem additur nullius indigens, uiuax mens, hoc significat quod diuina sapientia nichil minus continet, sed semel et simul omnia intuetur preterita, presentia et futura. uiuax mens, quia quod semel in diuina fuerit ratione. nulla unquam obliuione aboletur. Primeua rerum ratio est quia ad huius similitudinem cuncta formata sunt. Item philosophia est disciplina omnium rerum humanarum atque diuinarum rationes probabiliter  inuestigans  .



CAP. uII. De theorica et partibus eius.


Theorica diuiditur in theologiam, physicam et mathematicam. Aliter theorica diuiditur in intellectibilem, physiologiam, intelligibilem. Aliter theorica diuiditur in diuinalem, naturalem, doctrinalem. Eadem namque est theologia, intellectibilis et diuinalis. Eadem est physica, physiologia naturalis. Eadem est mathematica, intelligibilis, doctrinalis. Theologia tractat de inuisibilibus inuisibilium essentiis. Physica tractat de inuisibilibus uisibilium causis. Mathematica tractat de uisibilibus uisibilium formis. Theologia est, quando aut ineffabilem Dei naturam, aut spirituales creaturas ex aliqua parte profundissima qualitate disserimus. Physica est, que causas rerum ex suis effectibus, et effectus ex  causis deprehendit.

Unde tremor terris, qua ui maria alta tumescunt.
Herbarum ac lapidum uires, irasque ferarum.
Omne genus nantum, uolucrum quoque reptiliumque.

Mathematica est, que abstractam considerat quantitatem. Abstracta autem quantitas nichil est aliud quam forma uisibilis secundum lineamentarem dimensionem animo impressa. Omnis autem forma uisibilium in quantitate consistit. Quantitatis autem alia est discreta, que multitudo appellatur, ut grex, populus; aut contigua, que magnitudo dicitur, ut arbor, lapis. Rursum multitudinis, alia est discreta per se, ut duo, tria, quatuor; alia distracta ad aliquid, ut sesquialterum, sesquitertium. Magnitudinis alia est immobilis, ut sphera terre; alia mobilis, ut sphera firmamenti. Multitudo discreta per se materia  est arithmetice. Multitudo discreta ad aliquid materia est musice. Magnitudo immobilis materia est geometrie. Magnitudo mobilis materia astronomie  .



CAP. uIII. De mathematica et partibus eius.

Quatuor sunt itaque species mathematice: arithmetica, musica, geometria, astronomia. Arithmetica tractat de numero, musica de sonorum proportione, geometria de locorum spatio, astronomia de astrorum motu. Elementum arithmetice est unitas. Elementum musice est unisonum. Elementum geometrie est punctum. Elementum astronomie est instans.  Arithmetica est numerorum scientia. Musica est plurium sonorum dissimilium in unum redactorum concordia. Geometria est disciplina magnitudinis immobilis, formarumque descriptio contemplatiua, per quam uniuscuiusque rei termini declarari solent. Astronomia est disciplina magnitudinis mobilis, et inuestigans spatia, motus, et reditus celestium corporum certis temporibus  .



CAP. IX. De arithmetica.

Arithmeticam scriptores secularium litterarum inter disciplinas mathematice ideo primam esse uoluerunt, quia ipsa ut sit nulla alia indiget disciplina. Musica autem, et geometria, et astronomia que sequuntur, ut sint atque subsistant, istius indigent auxilio. Prima ergo est arithmetica, quia in  proportione, spatio et motu numerus inuenitur, sed non e diuerso. In numero semper proportio, aut spatium, aut motus inesse cernitur. Unde arithmetica et una de quatuor, et aliarum trium instrumentum esse probatur  .



CAP. X. De musica et partibus eius.

Musicarum alia mundana, alia humana, alia instrumentalis. Mundanarum, alia in elementis, alia in planetis, alia in temporibus. Earum que in elementis, alia in pondere, alia in numero, alia in mensura consistit. Que in planetis, alia in situ, alia in motu, alia in natura. Que in temporibus, alia in annis, ut in mutatione ueris, estatis, autumni, et hiemis; alia in mensibus, ut in incrementis, decrementisque  lunaribus; alia in diebus, ut in uicissitudine lucis et noctis. Musica humana alia in corpore, alia in anima, alia in connexu utriusque. In corpore alia in uegetationibus, alia in humoribus, alia in operationibus. Prima conuenit omnibus nascentibus, secunda sensibilibus, tertia rationabilibus. Musica in anima, alia in potentiis, ut sunt ira et ratio; alia in uirtutibus, ut sunt iustitia et fortitudo. Musica in connexu utriusque est illa naturalis amicitia, qua anima corpori non corporeis uinculis alligata tenetur. Musica instrumentalis alia in pulsu, ut in tympanis et chordis; alia in flatu, ut in tibiis et organis; alia in uoce, ut in carminibus et cantilenis  .



CAP. XI. De geometria et partibus eius.


Geometria tres habet species, planimetriam, altimetriam, cosmimetriam, Planimetria longum et latum metitur, et extenditur antorsum et retrorsum, dextrorsum et sinistrorsum. Altimetria metitur altum et profundum, et extenditur sursum et deorsum. Cosmimetria spherica metitur, id est rotunda  .



CAP. XII. De astronomia et astrologia.

Astronomia in mathematica non solum est ordine postrema, sed et loco sublimior, et excelsior dignitate, quia cum cetere tres quodammodo inferius uersentur, hec sola celestium et supernorum dispositionem inuestigandam, ac tractandam suscepit. Astronomia diuiditur in duas species, in sphericam  et gnomonicam. Spherica est, que spatia, et situm considerat celestium corporum. Gnomonica, que motum horologii attendit. Inter astronomiam et astrologiam hoc interesse uidetur quod astronomia de lege astrorum, et conuersione celi disserit, regiones, circulos, ortus, occasus siderum, et cur unumquodque ita uocetur inuestigando. Astrologia autem astra considerat secundum natiuitatis et mortis, uel aliorum quorumlibet euentuum obseruationem, que partim naturalis est, partim superstitiosa. Naturalis est in complexionibus, e quibus sunt egritudo, sanitas, sterilitas, fertilitas, tempestas, serenitas, que secundum superiorem contemperantiam uariatur. Superstitiosa est in contingentibus, hec in constellationibus constat, et hanc partem mathematici,  qui interpretantur uani, tractant  .



CAP. XIII. De practica, et partibus eius.

Practica diuitur in solitarium, priuatam, et publicam. Aliter practica diuiditur in ethicam, economicam, et politicam. Aliter, practica diuiditur in moralem, dispensatiuam, et ciuilem. Eadem est solitaria, ethica, moralis; eadem est priuata, economica, dispensatiua; eadem est publica, politica, ciuilis. Prima mores instituit, secunda familiam disponit, tertia urbes regit. Prima pertinet ad singulos, secunda ad patres familias, tertia ad rectores urbium. Ethica est que sui curam gerens cunctis sese  erigit, exornat augetque uirtutibus, nichil in uita admittens, quo non gaudeat, nichil faciens penitendum. Oeconomica est, que familiaris officii curam mediocri componens dispositione distribuit. Publica est, que reipublice curam suscipiens, cunctorum saluti sue prudentie solertia, et iustitie libra, et fortitudinis stabilitate, et temperantie patientia medetur  .



CAP. XIu. De mechanica et partibus eius.

Mechanica septem habet species: lanificium, armaturam, nauigationem, agriculturam, uenationem, medicinam, theatricam. Ad hanc omnium rerum fabrica concurrere uidetur. Ad hanc enim pertinent uniuersa, que humanis necessitatibus inueniuntur grata, commoda, necessaria, et quecunque sub  predictis septem speciebus eius comprehendi comprobantur  .



CAP. Xu. De lanificio.

Lanificium est prima species mechanice. Ad hanc pertinet omnis opera nendi, retorquendi, consuendi, quidquid fit instrumento, colo, fuso, acu, pectine, calamistro, girgillo, allibro, subula; in materia lini, lane, canabis, et suberis; omnis usus floccorum, filtrorum, sagorum, sagmatum, matularum, et sportarum  .



CAP. XuI. De armatura.

Armatura duas habet species architectonicam et fabrilem. Architectonica diuiditur in cementariam, que ad latomos et cementarios, et in carpentariam,  que ad carpentarios et tignarios pertinet. Fabrilis diuiditur in malleatoriam et exclusoriam. Ad armaturam pertinet omnis industria carpentariorum, tignariorum, cementariorum, latomorum, et fabrorum, quidquid fit instrumento, securi, ascia, dolabra, trulla, perpendiculo, malleo, scalpello, arctauo, incude. In materia ligno, lapide, sabulo, gipso et ere  .



CAP. XuII. De nauigatione.

Nauigatio tertia species est mechanice. Ad hanc pertinet omnis industria uendendi, et emendi. Hec inuisa littora adit, pacem et familiaritatem cum exteris  nationibus componit, et priuata bona communia facit  .



CAP. XuIII. De agricultura.

Agricultura quatuor habet species agrorum, aruum, id est, agrum, qui aratur, et sationibus deputatur; consitum, qui deputatur nemoribus, ut sunt pomaria, uineta, oliueta: pascuum, qui pascuis deputatur, ut sunt prata, tempe, tesqua; et floridum, qui floribus addicitur, ut sunt horti, rosaria, apiaria  .



CAP. XIX. De uenatione.

uenatio tres habet species, ferinam, aucupium, piscaturam. Ferina fit multis modis, retibus, pedicis, laqueis, precipitiis, arcu, iaculis, cuspide, indagine pennarum, odore, canibus, accipitribus. Aucupium  fit laqueis, pedicis, retibus, arcu, uisco, hamo. Piscatura fit sagenis, retibus, gurgustiis, hamis, nassis, iaculis. Ad uenationem pertinet omnis industria pistorum, laniorum, coquorum, et cauponum  .



CAP. XX. De medicina.

Medicina continet occasiones et operationes. Occasiones sunt sex: er circumdans nos, cibus et potus, somnus et uigilie, motus et quies, inanitio et repletio et accidentia anime. Operationes fiunt intus et foris. Intus ut ea, que intromittuntur per os, per annum, ad excitandas sternutationes, uomitiones, purgationes. Foris, ut amplastra, incisio, ustio  .



CAP. XXI. De theatrica.

 Theatrica continet ludos. Ludorum autem alii fiebant in theatris, alii in gabulis, alii in gymnasiis, alii in arenis, alii in amphicircis, alii in conuiuiis, alii in fanis. In theatris gesta recitabantur. In gabulis choreas ducebant. In gymnasiis luctabantur. In arenis pugiles exercebantur. In amphicircis certabant cursu pedum, equorum, curruum. In conuiuiis musicis instrumentis ludebant. In fanis laudes deorum cantabant  .



CAP. XXII. De logica et partibus eius.

Logica diuiditur in grammaticam, et rationem  disserendi. Grammatica diuiditur in litteram, syllabam, dictionem, et orationem. Ratio disserendi diuiditur in probabilem, necessariam et sophisticam. Probabilis diuiditur in dialecticam et rhetoricam. Necessaria pertinet ad philosophos, sophistica ad sophistas. Grammatica est scientia recte loquendi. Dialectica disputatio acuta, uerum a falso distinguens. Rhetorica est disciplina ad persuadendum queque idonea  .



CAP. XXIII. Quomodo legende sint artes.

In legendis artibus talis est ordo seruandus. Prima omnium comparanda est eloquentia, et ideo expetenda logica, deinde per ethicam purificandus oculus mentis, et sic ad rhetoricam transeundum. Aegyptus mater est artium, de Aegypto uenerunt in  Greciam, de Grecia in Italiam. Sola physica tractat de rebus, cetere omnes de intellectibus rerum, sed logica tractat de rebus secundum predicamentalem constitutionem. Mathematica secundum lineamentalem dimensionem, et ideo logica aliquando pura intelligentia utitur. Mathematica nunquam sine imaginatione est. Sciendum est autem quod aliquando physica large accipitur equipollens theorice. Ethica quoque equipollens practice, et tunc philosophia in tres tantum scientias diuiditur, physicam, ethicam, logicam. Sciendum quoque est quod mechanica secundum rationem sui sub philosophia continetur, non secundum administrationem. uerbi gratia, ratio agriculture pertinet ad philosophum, administratio ad rusticum  .



CAP. XXIu. De inuentoribus artium.


Theologus primus apud Grecos Linus fuit, apud Latinos uarro, et nostris temporibus Ioannes Scotus De decem in Deum categoriis. Physicam naturalem Thales Milesius, unus de septem sapientibus, inuenit. Arithmeticam Pythagoras inuenit, Betius transtulit. Musice repertorem diuina historia commemorat Iobal; Greci, et alii alios. Geometriam Greci inuenerunt; astrologiam, Abraham. Neharot autem astronomiam, cuius etiam nomine inscribitur. Ethicam Socrates docuit. Usum lanificii  fertur Minerua Atheniensibus tradidisse. Ninus primus omnium bella mouit. Usum nauigii Pelasgi inuenerunt. Ceres frumentum dicitur inuenisse. Usum quoque deliciarum coquine Aptius. Medicine inuentor putatur Apollo. Ludos Lydi inuenerunt, qui de Lydia quondam egressi in Etruria consederunt, et ibi inter cetera superstitionum suarum genera ludos instituerunt. Unde Romani accersitis magistris ludos Rome fecerunt. Abraham inuenit litteras Syrorum, Phenix Grecorum, Isis Aegyptiorum, Moyses Hebreorum, Carmentis Latinorum. Alcmon quidam fabulas dicitur inuenisse. Parmenides dicitur dialecticam in rupe quadam excogitasse, Demosthenes rhetoricam inuenisse  .



CAP. XXu. De magica, et partibus eius.

 Magica sub philosophia non continetur, sed est foris, falsa professione de uero mentiens, et ueraciter ledens, homines seducit a religione diuina, culturam demonum suadet, et ad omne nefas suos sequaces impellit. Hec quinque genera maleficiorum continet, manticem, mathematicam, maleficia, sortilegia,  prestigia. Mantice interpretatur diuinatio. Hec quinque species habet, necromantiam, geomantiam, hydromantiam, eromantiam, pyromantiam. Prima fit in mortuis, secunda in terra, tertia in aqua, quarta in ere, quinta in igne. Mathematica in multis est uanitas. Hec tres habet species, Haruspicinam , augurium, horoscopicam. Haruspicina dicitur ab inspectione hararum , hec fit quando in fibris animalium, que animalia in haris, id est cubilibus ponuntur, facta queruntur. Augurium dictum est ab auibus, hoc aliquando pertinet ad aures, et dicitur augurium ab auium garritu, aliquando ad oculos, et dicitur auspicium ab auium inspectatione. Horoscopica in constellationibus constat, maleficia fiunt per incantationes;  sortilegia, per sortes; prestigia, per phantasticas illusiones. Magicam Zoroastres rex Bactrianorum inuenit, et post longa tempora Democritus ampliauit. Hydromantiam Perse feruntur inuenisse. Auguria Phriges; Prestigia Mercutius. Aruspicinam quidam puer Hetruscus, nomine Tages  .



LIBER SECUNDUS. Qui tractat de materia mundane scripture atque diuine; et quod mundana diuine subseruiat, cum adiectione quorumdam continens decem capitula.



CAP. I. De materia mundane scripture et diuine.


Sane scriptura secularis materiam habet opus conditionis. Diuina Scriptura materiam habet opus restaurationis. Duo quippe sunt Dei opera: opus conditionis, et opus restaurationis. Opus conditionis est quo factum est ut essent que non erant; opus restaurationis est quo factum est ut melius essent que perierant. Opus conditionis est creatio mundi cum omnibus elementis suis. Opus restaurationis incarnatio uerbi est cum omnibus sacramentis suis. Opus conditionis in sex diebus factum est. Opus restaurationis non nisi sex etatibus perfici potest. Sex tamen sunt contra sex, ut idem cognoscatur esse Redemptor, qui et Creator.



CAP. II. Quare tria uisibilia mundi, tria inuisibilia Dei demonstrant.


Nec pretermittendum quod per opus conditionis tria inuisibilia Dei demonstrantur. Inuisibilia enim ipsius a creatura mundi per ea, que facta sunt intellecta conspiciuntur . Tria sunt inuisibilia Dei, potentia, sapientia, benignitas. Ab his tribus omnia, in his tribus consistunt omnes, per hec tria  reguntur omnia. Potentia creat, sapientia gubernat, benignitas conseruat. Que tamen tria sicut in Deo ineffabiliter unum sunt, ita in operatione separari non possunt. Potentia per benignitatem sapienter creat. Sapientia per potentiam benigne gubernat. Benignitas per sapientiam potenter conseruat. Potentiam manifestat creaturarum immensitas, sapientiam decor, bonitatem utilitas. Immensitas creaturarum constat in multitudine et magnitudine. Multitudo in similibus, in diuersis, in permistis. Magnitudo est in mole et spatio. Moles est in massa et pondere. Spatium est in longo et lato, profundo et alto, Decor creaturarum est in situ et in motu, in specie et qualitate. Situs est in compositione et ordine. Ordo est in loco, et tempore, et proprietate.  Motus est quadripertitus, localis, naturalis, animalis, rationalis. Localis est antorsum et retrorsum, dextrorsum et sinistrorsum, sursum et deorsum, et circum. Naturalis est in incremento et decremento. Animalis est in sensibus et appetitibus: Rationalis est in factis, et consiliis. Species est forma uisibilis, que oculo discernitur, sicut colores et figure corporum.  Qualitas est proprietas interior, que ceteris sensibus percipitur, ut melos in sono auditu aurium, dulcor in sapore gustu faucium, fragrantia in odore olfactu narium, leuitas in corpore tactu manuum. Utilitas creaturarum constat in grato, et apto, et commodo, et necessario. Gratum est quod placet, aptum quod conuenit, commodum quod prodest, necessarium sine quo quid esse non potest.



CAP III. De Scripture diuine triplici modo tractandi.

Tractat de materia sua triplici modo diuina Scriptura, secundum historiam, secundum allegoriam, et secundum tropologiam. Historia est rerum gestarum narratio, que in prima significatione littere  continetur. Allegoria est, cum per id quod factum dicitur, aliud factum siue in preterito, siue in presenti, siue in futuro significatur. Tropologia est, cum per id quod factum legimus quid nobis sit faciendum agnoscimus, et in hoc ualde excellentior est diuina Scriptura scientia seculi, quod in ea non solum uoces, sed et res significatiue sunt. Sicut igitur in eo sensu, qui est inter uoces et res, necessaria est cognitio uocum, sic in eo sensu qui inter res et facta uel facienda mystica uersatur, necessaria est cognitio rerum. Cognitio uocum in duobus consistit, in pronuntiatione et significatione. Ad solam pronuntiationem pertinet grammatica, ad solam significationem pertinet dialectica. Ad pronuntiationem simul et cognitionem pertinet rhetorica. Cognitio  rerum est in forma et natura. Forma est in exteriori dispositione; natura, in interiori qualitate. Omnis autem dispositio uel in numero est, ad quam pertinet arithmetica; uel in proportione, ad quam pertinet musica; uel in situ, ad quem pertinet geometria; uel in motu, ad quem pertinet astronomia. Ad interiorem qualitatem physica spectat.



CAP Iu. Quod scriptura mundana subseruiat diuine.

Omnes itaque artes subseruiunt diuine sapientie, et inferior scientia recte ordinata ad superiorem conducit. Sub eo igitur sensu qui inter uoces et res uersatur, continetur historia, et ei subseruiunt tres scientie, dialectica, rhetorica, grammatica. Et sub eo sensu qui inter res et facta mystica uersatur, continetur allegoria. Et sub illo qui est inter res et  facienda mystica, continetur tropologia. Et his duabus subseruiunt arithmetica, musica, geometria, astronomia et physica.



CAP. u. De significatione uocum et rerum.

uoces non plus quam duas aut tres habent significationes. Res autem tot possunt habere significationes, quot habent proprietates. He autem res prime, res secundas significantes sex circumstantiis discrete considerantur, que sunt he, res, persona, numerus, locus, tempus, gestum. Res autem hic intelligitur in materia quacunque, uel substantia inanimata celestium, siue terrestrium constituta, ut sunt lapides, ligna. Res duobus modis significat, natura et forma. Natura, ut nix, quia frigida est,  exstinctionem designat libidinis. Forma, quia candida est, munditiam designat boni operis. Persona significat, ut Isaac significat Deum Patrem, Iacob gentilium populum. Numeri significant nouem modis in diuino eloquio. Secundum ordinem positionis, ut unitas, qui prima est in numeris, rerum omnium principium significat. Binarius, quia secundus est, et primus ab unitate recedit, peccatum significat, quo a primo bono deuiatum est. Secundum qualitatem dispositionis, ut idem binarius, qui sectionem recipit, et in duo diuidi potest, corruptibilia et transitoria significat. Ternarius uero, quia unitate media interueniente sectionem non recipit, ut in duo equa diuidatur, incorruptibilia significat. Secundum modum porrectionis, ut septenarius ultra senarium,  requiem post operationem; secundum formam dispositionis, ut denarius, quia in longum tenditur, rectitudinem fidei significat; centenarius, quia in latum expanditur, amplitudinem caritatis; millenarius, quia in altum leuatur, altitudinem spei. Secundum computationem, ut denarius perfectionem quia in eo porrectio computationis finem facit; secundum multiplicationem, ut duodenarius uniuersitatem significat, quia ex ternario et quaternario inuicem multiplicatis perficitur, quoniam quaternarius corporalium, ternarius spiritualium forma est. Secundum partium aggregationem, ut senarius forma est perfectionis, propterea quod eius ternarius, binarius, et unitas, aggregate simul totum complent, et nec ultra exuberant, nec infra subsistunt, secundum  multitudinem, ut binarius propter duas unitates caritatem Dei, et proximi significat, ternarius propter tres Trinitatem; secundum exaggregationem, quale est illud in Leuitico: Addam correptiones uestras septuplum propter peccata uestra . Ubi nichil aliud, quam multiplicitas signatur pene expressa per septenarium. Loca significant, ut Iericus significat defectionem mundanam; stabulum, ecclesiam; Ierusalem, uitam eternam. Tempus significat, ut quod leguntur facta encenia Ierosolymis, et hiems erat. Hiems in hoc loco frigidam infidelitatem designat Iudeorum. Gestum significat, ut uenit iehsu in Bethaniam, et suscitauit Lazarum. Bethania dicitur domus obedientie, et ad obedientem uenit Christus, ut resuscitet Lazarum, id est  animam mortuam in peccatis.



CAP. uI. Quare Scriptura primum ponat opera conditionis.

Sicut supradictum est, scriptura secularis materiam habet opus conditionis. Sacra uero Scriptura materiam habet opus restaurationis. Primum factum est ut stanti homini subesset. Secundum factum est ut lapsum erigeret. Et sacra quidem Scriptura, ut ad materiam suam tractandam competentius accedat, primum opus conditionis commemorat. Sicut namque spiritus humanus propter Deum, et sicut corpus propter spiritum, ita factus est mundus propter corpus, ut mundus seruiret corpori, corpus spiritui, spiritus Creatori. Nec posset eloquium sacrum  reparationem hominis sine lapsu, nec eius lapsum, sine eius creatione, nec eius creationem, sine totius mundi conditione declarare, et ideo uoluit prius opus conditionis commemorare.



CAP. uII. De creatione mundi, et operibus sex dierum.

De creatione mundi sic refert Scriptura, dicens: In principio creauit Deus celum et terram . Celum uocat tria elementa, ignem, erem, aquam, que erant in una confusione permista, siue in una permistione confusa circa quartum, quod est terra, fluctuantia; que terra in medio, et in uno trium suo pondere librata subsidebat. Deinde uocat Scriptura sacra tria elementa, que simul erant permista, aquas, tenebras; deinde aquas, ubi dicit: Spiritus Domini ferebatur super aquas ; tenebras  ubi ait: Tenebre erant super faciem abyssi . Celum propter suspensionem, aquas propter mobilitatem et fluctuationem, tenebras propter confusionem. Abyssus est concauitas terre, que receptaculum inferiorum futura erat aquarum. In principio itaque creata sunt celum et terra, id est quatuor simpla elementa omnium faciendorum materia; deinde subinfert Scriptura: Dixit autem Deus: Fiat lux, et facta est lux . Lux illa primaria eo in loco creditur facta quo sol modo quotidie oritur, et per eamdem uiam per quam sol creditur gyrasse, ac sic uespere et mane peregisse, et hoc fuisse opus prime diei. Secunda die firmamentum factum est in medio, id est in medio confusionis illius trium elementorum, que in principio celum, deinde aqua,  deinde tenebre uocata dignoscitur; et hic in opere secunde diei aquarum uocabulo nominatur. Factum est autem firmamentum in medio aquarum, ita ut partem earum concluderet intra, et haberet sub se, partem uero excluderet a se, et haberet supra se. In massa enim uniuersitatis id, quod est intimum, est infimum; quod est extremum, est supremum. uerbi gratia: terra in rebus corporalibus omnium est intimum, et ipsa est omnium infimum. Aque, que supra firmamentum sunt, sunt extrema, et ipse omnium sunt suprema. In rebus uero mediis quecunque sunt interiora, ipsa sunt inferiora, et quecunque sunt exteriora ipsa sunt superiora. Firmamentum uero ex stellis sibi infixis  esse uolubile comprobatur, sed de qua materia factum sit ignoratur. Terra die iussu diuino moles aquarum, que spatium illud quod inter celum et terram est occupatum tenebat, deorsum uersa in abyssum descendit, et sic er in medio purus et serenus permansit. Deinde iussit Deus ut terra herbas et arbores secundum species suas germinaret, et germinauit. Quarta die fecit luminaria, que in firmamento probantur esse fixa, exceptis septem planetis, quorum ista sunt nomina: Luna, Mercurius, uenus, Sol, Mars, Iupiter, Saturnus. Quinta die fecit de aqua pisces et aues, sed pisces in aqua dimisit, auibus uero in ere mansionem habere constituit. Sexta die fecit bestias in terra. Mundo igitur creato, disposito, ornato, et eo, quod esset  humano corpori necessarium, commodum, gratum parato, fecit Deus hominem possessorem omnium, dominum uniuersorum, qui, quamuis tempore posterior, causa tamen prior, dignitate superior inuenitur. Fecit autem Deus corpus humanum de limo rubre terre, et inspirauit in faciem eius spiraculum uite, et factus est homo in animam uiuentem. Plantauerat autem Dominus Deus paradisum uoluptatis a principio . Paradisus locus est in Orientis partibus, pro nunquam, propter magnam eris temperiem, frigus uel estus attingit, sed perpetuus Marius, uernalisque iucunditas, atque serenitas perseuerat. In quo erat lignum uite, de quo quandiu homo comederet, nunquam infirmaretur, nunquam senesceret, sed, peracta obedientia, sicut modo per  mortem, ita tunc sine morte ad consortium angelorum transferretur. In quo erat etiam lignum scientie boni et mali, per quod homo debuit experiri bonum si de eo non comederet, malum si comederet. In hoc itaque loco posuit Deus hominem quem fecerat, lignum scientie boni et mali illi tantummodo interdicens; deinde cunctis animantibus ad Adam adductis, et omnibus ab eo nominibus impositis, fecit Deus Euam, quam dedit uiro, de quo facta erat, sociam: uiditque Deus cuncta que fecerat, et erant ualde bona . Et requieuit die septimo ab omni opere quod patrarat .



CAP. uIII. De quatuor operibus Dei.

Sed quid est quod hic dicitur Deus ab omni opere requieuisse, cum Christus in Euangelio dicat: Pater  meus usque modo operatur, et ego operor? . Sciendum est itaque quod operatio Dei quadrifariam discernitur. Primum opus Dei est opus conditionis, secundum opus dispositionis, tertium opus propagationis, quartum opus gubernationis. Primum fecit Deus ante omnem diem secundum in sex diebus et ab hoc in septimo die requieuit; tertium a principio usque ad finem seculi facit, quartum in eternum facere non cessabit. Taliter accedit sacra Scriptura per opus conditionis ad materiam suam, id est ad opus restaurationis, de qua materia tripliciter tractat, sicut supradictum est, secundum historiam, secundum allegoriam, secundum tropologiam. Sed priusquam narrationem historicam ingrediamur,  oportet ut de situ terrarum nonnulla dicamus. Primum namque summam historie non solum diuine, sed et mundane perstringere proponimus, ac deinceps mysteria allegorie et tropologie pro posse nostro declarabimus.



CAP. IX. De duobus Testamentis.

Omnis diuina Scriptura in duobus Testamentis continetur, ueteri uidelicet et Nouo. Utrumque Testamentum tribus ordinibus distinguitur, uetus Testamentum continet legem, et prophetas et agiographos. Nouum autem: Euangelia, Apostolos, Patres. Primus ordo ueteris Testamenti, id est, lex quam Hebrei Torath nominant, Pentateuchum, id est quinque libros Moysi continet hoc ordine: Primus est Bresith, id est Genesis; secundus Hessesmot,  id est Exodus; tertius uagethra, qui est Leuiticus; quartus uagedaber, qui est Numeri; quintus Adabarim, qui est Deuteronomion. Secundus ordo est Prophetarum. Hic continet octo uolumina: Primum, Iosue Hennum, id est filium, Num, qui et Iosue, et iehsu Naue, et iehsu nuncupatur; secundum, Soptim, qui est liber Iudicum; tertium, Samuel, qui est primus et secundus Regum; quartum, Malachim, qui est tertius et quartus Regum; quintum, Isaiam; sextum, Ieremiam; septimum, Ezechielem; octauum, Thareastra, qui est liber duodecim prophetarum. Tertius ordo est agiographorum. Hic continet nouem libros. Primus est Iob; secundus Psalterium; tertius Maslot, qui Grece Parabole, Latine Prouerbia sonat; quartus Celeth, qui est  Ecclesiastes; quintus Sira sirim, id est Cantica canticorum; sextus Daniel; septimus Dabreniamin, qui est Paralipomenon; octauus Esdras; nonus Esther. Omnes uero numero uiginti quatuor. Sunt preterea et alii libri, ut Sapientia Salomonis, liber Iesu filii Sirach, et liber Iudith, et Tobias, liber Machabeorum, qui leguntur quidem, sed non scribuntur in Canone. His libris uiginti duobus ueteris Testamenti octo adduntur Noui. In primo ordine Noui Testamenti sunt quatuor Euangelia, que scripserunt Mattheus, Marcus, Lucas, Ioannes. In secundo similiter quatuor, Actus apostolorum, Epistole Pauli numero quatuordecim sub uno uolumine, canonice Epistole, Apocalypsis. In tertio ordine primum locum obtinent decreta, que canones appellamus;  deinde sanctorum Patrum scripta, id est Hieronymi, Augustini, Gregorii, et aliorum, que infinita sunt. Hec tamen scripta Patrum in textu diuinarum Scripturarum non computantur, quemadmodum in ueteri Testamento, ut diximus, quidam libri sunt, qui non scribuntur in Canone, et tamen leguntur, ut Sapientia Salomonis, et ceteri dicti.  Textus ergo diuinarum Scripturarum quasi totum corpus, principaliter triginta libris continetur. Horum uiginti duo, sicut supra diximus in ueteri Testamento, et octo continentur in Nouo.



CAP. X. Unde dicatur Testamentum.

Testamentum dicitur sacra Scriptura, humana consuetudine dante occasionem. Antiquitus enim qui carebant liberis, adoptabant liberos, et cum constituebant illos heredes, testes uocabant, et scribebant chirographum, non tamen ita ratum, quin posset mutari uiuente testatore. Similiter Deus, unum Filium habens ex natura, multos uoluit adoptare ex gratia, et primitus unum elegit Abraham cui precepit exire de cognatione sua, et promisit ei  terram Palestinam . Posthec eductis filiis Isrel de Aegypto eamdem repromisit, et ne dubitarent, fecit testamentum in certitudinem promisse hereditatis, scilicet legem, que per Moysen data est. Sed quia Deus non poterat mori, et testamentum morte testatoris confirmandum erat, interfectus est pro eo agnus mysticus, cuius sanguine respersus est liber, et totus populus in confirmationem promisse hereditatis. Eodem modo Dominus iehsu Christus, uocans ad eternam hereditatem non unum hominem, sed omnes gentes, fecit testamentum, scilicet Euangelium. In cuius confirmationem non agnus ille antiquus occiditur, sed ipse  mortem subiit. Et sicut Deus ad uetus Testamentum dandum uocauit testes,  Aaron scilicet, et Mariam sororem eius, et Ur, ita Christus, quia maiora promisit plures uocauit testes, uidelicet apostolos et martyres. uetus dicitur Testamentum primum, quia prius datum est, uel quia de rebus ueterascentibus institutum est. Nouum dicitur quia de immutabilibus et semper nouis loquitur.



LIBER TERTIUS. De situ terrarum. Cum Adnotationibus domini Thome Garzonii, theologi. Octo continet capitula.



CAP. I. De tribus partibus mundi.


Tres sunt partes mundi, Asia, Europa, Africa. Quarum Asia illam medietatem terre, que est ad orientem, tenet. Alie due illam, que est ad occidentem: et mari magno ab inuicem diuiduntur  .



CAP. II. De Asia et partibus eius.

Habet Asia prouincias multas et regiones quarum nomina et situs breuiter expediam, sumpto initio a paradiso. Paradisus est locus in Orientis partibus  omni genere ligni et pomiferarum arborum consitus. Habet lignum uite; non ibi frigus est, non estus, sed perpetua eris temperies. Habet fontem, qui in quatuor flumina diuiditur. Paradisus Grece, Hebraice dicitur Eden, quod utrumque iunctum in nostra lingua dicitur hortus deliciarum. India Asie regio est inter Oceanum et Indum fluuium, et ab Indo fluuio nomen trahit. Habet gentes multas, et oppida, insulam Taprobanam gemmis et elephantibus refertam, Chrysam et Argyram auro et argento  fecundas. Bis metit in anno, gignit tincti coloris homines et elephantos ingentes, et rhinoceronta bestiam, psittacum auem, ebenum lignun, cinnamomum, piper, et calamum aromaticum. Mittit ebur, berillos, chrysoprasos, adamantes, lignetes, carbunculos, margaritas, uniones, quibus nobilium feminarum ardet ambitio. Habet et montes aureos, quos adiri propter dracones, tigres, et gryphes, et immensorum hominum genera sane quam difficile est. Inter Indum et Tigrim fluuium sunt Aracusia, Parthia, Assyria, Media, Persis. Aracusia ab oppido suo nomen accepit. Parthiam Parthi e Scythia egressi occupauerunt, eamque de suo nomine Parthiam uocauerunt. Assyria ab Assur filio Sem est uocata qui illam post diluuium primus incoluit.  In hac inuentus est usus purpure. Inde odores crinium, et corporum unguenta uenerunt. Media et Persis a Medo et Perseo regibus sunt nominate. In Media arbor inuenitur, quam alia regio non habet. Perse ignem colunt, et pyromantiam dicuntur inuenisse. Inter Tigrim et Euphratem fluuios sunt Mesopotamia, Chaldea, Arabia. Mesopotamia Greca etymologia dicitur quod duobus fluuiis ambiatur, Tigri et Euphrate. Arabia appellatur, id est sacra, eo quod in ea sit regio thurifera. Hec dicta est Saba a Saba filio Chus. Inuenitur in ea arbor thus, myrrha, cinnamomum, Phenix auis, sardonyx gemma. Inter Euphratem et mare Mediterraneum sunt Syria, Phenicia, et Palestina, que continet Iudeam, et Samariam, et Galileam. Syriam  Syrus quidam nomine a suo fertur uocabulo nuncupasse. Inuenitur in ea lapis Syrius qui integer fluctuare dicitur, comminutus mergi. Phenicie Phenix, qui in ea regnauit nomen dedit. In ea est Tyrus. Palestina a Philisthiim sua metropoli nominatur; Iudea a Iuda. Hec est Chanaan dicta a Chanaan filio Cham. In medio Iudee est Ierusalem, que est umbilicus totius terre, uariarum opum diues, frugibus fertilis, aquis illustris, opima balsamis. Samaria ab oppido, quod Samaria dictum est nomen habet. Galilea dicta est, quod candidos homines gignat, terra frugibus satis fecunda. In latere Asie ad aquilonem ab oceano Orientali occidentem uersus porrigitur Scythia, hec undique montibus clauditur, in eius extremitate ad orientem sunt Seres.  Inuenitur in ea smaragdus optimus, et crystallus purissimus. Sub Scythia a mari Caspio usque ad Euxinum, uel Hellespontum, et fluuium Tanaim  sunt Amazonia, Albania, Hircania, Bactria, Hiberia, Armenia, Cappadocia, Cholcos, Asia minor, Cilicia. Amazonia dicta est eo quod in ea femine regnant, que, ne impediantur a sagittando, puellis suis dextram mamillam adimunt. Albania ab albedine populi. Huius terre canes ingentes tante feritatis sunt, ut tauros premant, leones perimant. Hircania ab Hircania silua copiosa feris, et gregibus, pantheris, et pardis. Bactrie Bactrius amnis nomen dedit. Hec habet camelos, pedes nunquam atterentes. Armenia ab Armeno quodam nomen trahit. In eius montibus post diluuium arca quieuit. Cappadociam urbs proprie nominauit, terra ante alias nutrix equorum. Asia minor habet prouincias Bithyniam, Phrygiam, Galatiam, Lydiam, Cariam, Pamphi  liam, Isauriam et Lyciam. Cilicia a Cilice quodam nomen habens, habet metropolim Tarsum. In latere australi Asie porrigitur mare Rubrum, ab oceano Orientali occidentem uersus usque ad confinia Arabie et Palestine. Inter mare Rubrum et oceanum Australem ad orientem supra est Aethiopia superior, que ab occidente montibus Aethiopicis per transuersum clauditur. Sub Aethiopia sunt Aegyptus superior, deserta Aegypti, Aegyptus inferior, Lybia. Egyptus est regio imbribus insueta, habet crocodilum bestiam et ibim, ac pelicanum aues 



CAP. III. De Africa et partibus eius:

Africe regiones ab Oriente ad Occidentem porriguntur sic: Aethiopes, Nadaberes, Garamantes,  Lybia Cyrenensis, Tripolitana, Futhensis, Zeugis, Getulia, Numidia, Tingitania, Mauritania. Syrtes autem a mari Mediterraneo exeuntes usque ad oceanum Atlanticum in obliquum ductum porrecte diuidunt Zeugin, Numidiam, et Mauritaniam a desertis Africe, ultra que sunt Aethiopes. Nadal eres a Nadaber loco uocantur. Garamantes quoque a Garamo oppido nominantur. Lybia Cyrenensis a Cyrene ciuitate dicta est. Tripolitana a tribus ciuitatibus suis. Futhensis autem a Futla putatur cognominata. Porro in Zeugi est Carthago, Getulia, ut fertur, piscatores non habet: Numidia ab incolis per pascua uagantibus nemen trahit. Nam lingua eorum Numide incerte sedes uocantur. Tingitania a Tingi metropoli nomen habet. Mauritania a mauro, quod est nigrum, nominatur   .



CAP. Iu. De Europa, et partibus eius.

He sunt regiones Europe, et gentes, a fluuio Tanai  secus littus Oceani ad Occidentem porrecte. Scythe inferiores, Daci, Gothi, Alani, Gepide, Rugi, Bulgari, Unni, uel Hungari, Nores, Sclaui, Germania, Alemania, Gallia, Aquitania, Hispania. Germania dicta est propter fecunditatem gignendorum populorum. Gignit etiam aues hercinias, quarum penne nocte lucent, bisontes feras, crystallum lapidem. Alemania gleba uberi, ad usum animalium est apta. Gallia a candore populi nuncupata est. Hanc ab oriente iuga Alpium tuentur, ab occidente Oceanus includit. A meridie prerupta montis habet Pyrenei; a septentrione Rheni fluenta, atque Germaniam. Aquitania ab obliquis aquis Ligeris nomen habet. Hispania, ab Hibero flumine prius Hiberia, deinde ab Hispalo rege Hispania dicta est, terra  omnium frugum generibus ditissima, gemmarum, metallorumque copiis plena. Inter Danubium et mare Mediterraneum sub Euxino et Hellesponto sunt Mesia, Histria, Macedonia, et sub Macedonia ab aquilone ad austrum, Arcadia, Hellada, Thessalia, Achaia. Mesia dicitur a messium peruentu. Histria ab Histro, id est, Danubio. Thracie Thyras filius Iaphet nomen dedisse perhibetur. Macedonia a Macedone dicta est, patria Alexandri Magni. Arcadia olim Syciona uocabatur; habet albestum lapidem, qui semel accensus nunquam exstinguitur, habet et candidas merulas. Hellada ab Hellene rege dicta est. In ipsa fuerunt Athene ciuitas, philosophorum nutrix. Thessalia a Thessalo rege dicta est. In hac inuentus est usus domandorum equorum. Achaia ab  Acheo dicta est rege. Huius metropolis Corinthus. Post transmisso sinu Dalmatico inter Alpes et mare Mediterraneum, sunt Campania, Apulia, Tuscia, Calabria, Liguria, Italia que et Latium, Umbria. Porro Italia ab Italo rege uocata est, terra omnibus in rebus pulcherrima, soli fertilitate seu ubertate gratissima, gignit gemmas, sertitem, ligurium, corallium, boam serpentem, lyncem feram, diomedias aues. Inter Alpes coccias et montem Apenninum est Longobardia, ualeria. Inter Thyrrenum sinum et montes Pyreneos est prouincia  .



CAP. u. De montibus in toto orbe insignibus.

Supra oceanum Indicum in parte australi est Calidargamera, ad aquilonem Samara. In Scythia Imaus, Caucasus, Parapamsades, Taurus, Oscabares,  Parcan, Memarmoli, Ariobarzanes, Acroceraunus, Caucasus. In Armenia Parcoatras, in Cilicia  Taurus, in Borea Riphei montes, in Phenicia Libanus, in Arabia Nyseus, in deserto Arabie mons Phasga, mons Scorpion, mons Sina, mons Hor, mons Abarim. In Idumea mons Seur, in Iudea mons Hermon, Carmelus, Gelbe. In Thessalia Olympus, Pindus, Ossa. In Phocide Parnassus. In Macedonia Athos. In Sicilia Aethna. In Italia Apenninus, et Alpes. Inter Galliam et Italiam, Licabantus. Inter Aquitaniam et Hispaniam, Pyreneus. In Hispania Solurius, Calpe. In Africa Atlas  .



CAP. uI. De fluminibus in toto orbe insignibus.

Ganges fluuius insignis est in India. Indus ab occidente eius. In Parthia Tigris. Bactrus in Bactria. Tigris item inter Assyriam et Mesopotamiam. Euphrates inter Mesopotamiam et Syriam. Nilus in  Aegypto, Iordanis in Iudea. Cygnus in Cilicia. Araxes in Armenia. Timaus in inferiori Scythia. Pactolus, et Hermus, et Meander in minori Asia. Hebrus in Thracia, et Eurotas in Thessalia. Inacus in Achaia. Padus et Tiberis in Italia. Danubius et Rhenus in Germania. Rhodanus, Arar, Mosa, Sequana, Ligeris in Gallia. Hiberus in Hispania. Mineus in Gallicia. Tagus et Bagrada in Carthagine  .



CAP. uII. De insulis mundi.

In oceano Orientali ab austro ad aquilonem sunt Taprobane, Tyle, Argyria, Chrysa. In oceano Septentrionali ab oriente in occidentem insula Phanesiorum, Albatia, Hyperborea, Apolitana, Gangania, Glossaria, Northmannia, Orcades, Tyle, Scotia, Brittania,  Hybernia. In oceano Occidentali Fortunate Hesperidum Gorgades. In oceano Australi Gauleum, Ichthyophagorum, Adamus, Coneus, Malicus. In eo mari, quod diuidit Europam et Africam ab occidente in orientem, sunt Gades, Baleares, Storchades, Sardinia, Corsica, Sicilia, Cephalonia. In mari Magno sunt Cyclades, Rhodos, Tenedos, Carpathos, Cythera, deinde Cyprus, Sidon, Creta. In mari Syrico est Pathmos  .



CAP. uIII. De ciuitatibus et urbibus insignibus.

Babylon est in Chaldea, Niniue in Assyria, Nysa in India, Media in Media, Persepolis et Susa in Perside, Ctesiphon in Parthia, in Mesopotamia Carra, Edesse, Calamie. Hec est Seleucia, Philadelphia. In Scythia Hortogoria, Samarcam, Aripti, Alexandria, Scythopolis,  uicus Saphiri. In Syria Antiochia, Damascus, Seleucia. In Phenicia Tyrus, et Sidon. In Cilicia  Tarsus. In Asia minori Nicomedia, Nicea, Chalcedonia, Sardis, Ilium, Ephesus, Pergamus Tiiatire. In Samaria Bethanie, Samaria, Cesaria. In Galilea Nazareth, Chorozaim, Bethsaida, Tiberias, Cana, Capharnaum, Naim. In Iudea Ierusalem, Bethlehem, Ierichus et Hebron. In Thracia, Constantinopolis, Panisus, Nicopolis. In Macedonia Philippi. In Aegypto Thebe, Taphnes, Memphis, Heliopolis, Pelusium, Alexandria. In Libya Cyrenensi, Cyrene, Parthemium, Beronice, Appollonia, Ptolemais, Adrimetum. In Italia Roma, Alba, Capua, Beneuentum, Sipontus, Neapolis, Tibur, Ostia, Luna, Ianua, Ancona. In Longobardia Mediolanum, Ticinum, seu Papia, Brixia, uerona, uicentia, Patauium, Bononia, Rauenna, Mantua, Cremona. In ualeria  Aquileia. In Calabria Tarentum. Iste sunt ciuitates transalpine. Colonia, Magunciacus, Salzeburgus  Ratisbona [Ratispona], Herbipolis, Argentina, Basilea Treueri, Senones, Parisius, Lugdunum, Rothomagus, Remi, Arelas, uienna, Parentasia, Ebredunum, Bituri, Turoni, Burdegala, Tolosa, Narbona. In Hispania sunt Pampilonia, Osca, Barzinona, Tarracona, Tortosa, Carthago, Hippus, Megala, Cesarea, Leptis, Bysantium, Cliphea. Duodecim Alexandrie: Alexandria bucephala, Alexandria montuosa, Alexandria apud Porum, Alexandria in Scythia, Alexandria apud Babylonem, Alexandria in Aegypto, Alexandria apud Massagetas, Alexandria apud Orgalas, Alexandria apud Granicum, Alexandria apud Troadam, Alexandria iuxta Tigrim, Alexandria apud Xanthum, His igitur de situ terrarum breuiter expeditis, ad sequentia transeamus   .



LIBER QUARTUS. Tractat de historia ab Adam usque ad Christum; continet tredecim capitula.



CAP. I. Per que sequens currat narratio.


Sane sciendum est quod tota ista series et porrectio temporis diuidenda est in duos status, ueterem et nouum, et tria tempora, naturalis legis, et scripte, et gratie; et sex etates, quarum prima est ab Adam usque ad Ne; secunda a Ne usque ad Abraham; Tertia, ab Abraham usque ad Dauid; quarta, a Dauid usque ad transmigrationem Babylonis; quinta a transmigratione Babylonis usque ad aduentum Christi; sexta, ad abuentu Christi usque ad finem mundi. Item quinque precedentes etates ab Adam usque ad Christum per quatuor successiones diuiduntur. Prima successio patriarcharum fuit ab Adam usque ad Moysen; secunda Iudicum, a Moyse usque ad Dauid; tertia Regum, ab Dauid usque ad transmigrationem Babylonis; quarta Sacerdotum, a  transmigratione Babylonis usque ad Christum. Igitur per istarum quatuor successionum uiros eximios ab Adam usque ad Christum sermonem extendo, deinde ab aduentu Christi usque ad tempora nostra, primum per imperatores Romanorum, deinde per reges Francorum narrationem deduco.



CAP. II. Patriarche sunt hi.

Adam, Seth, Enos, Cainam, Malaleel, Iared, Enoch, Mathusalem, Lamech, Ne, Sem, Arphaxad, Sale, Heber, Phaleg, Reu, Sarug, Nachor, Thare, Abraham, Isaac, Iacob, Leui, Caath, Amram.



CAP. III. Iudices qui fuerunt.

Moyses, Iosue, Othoniel, Aoth, Debora, Gedeon,  Abimelech, Thola, Iair, Iepthe, Abessam, Ahialon, Abdon [Labdon], Samson, Heli, Samuel.



CAP. Iu. Reges qui.

Saul, Dauid, Salomon, Roboam, Abia, Asa, Iosaphat, Ioran, Azarias, Athalia, Ioas, Amasia, Ozias, Ioathas, Achas, Ezechias, Manasses, Amon, Iosias, Ioatham, Ioachim, Sedecias.



CAP. u. Pontifices.

iehsu, Ioachim, Eliasib, Iudas, Ioannes, Simon iustus, Eleazarus, Manasses, Onias, Simon, Onias, iehsu qui et Iason, Onias qui et Menelaus, Alchimus, Iudas, Ionathas, Simon, Ioannes, Aristobolus, Alexander, Alexandra, Hircanus.



CAP. uI. Historia ab Adam usque ad Moysen.

Parentes itaque primi preceptum obedientie transgressi de paradiso sunt eiecti, et in miseriam  huius mundi proiecti. Cognouitque Adam uxorem suam, et genuit Cain, cuius posteri homines sunt uocati. Genuit Abel, cuius posteri filii Dei sunt uocati. Porro Seth genuit Enos, et Enos genuit Cainam, et Cainam genuit Malaleel, et Malaleel genuit Iared, et Iared genuit Henoch, qui translatus est, et Henoch genuit Mathusalem, et Mathusalem genuit Lamech, et Lamech genuit Ne. His diebus gigantes erant in terra, et omnis caro corruperat uiam suam, nam filii Dei, id est illi, qui erant de stirpe Seth, uidentes filias hominum, que erant de genere Cain, quod essent pulchre, miscentes sanctum cum profano duxerunt eas uxores. Unde iratus Deus dixit  quod deleret hominem et omnem animam uiuentem, quam fecerat propter hominem, aquis diluuii. Et inuenit gratiam Ne coram Domino, et iussu Dei fecit sibi arcam, in qua saluaretur ipse, et uxor eius, et tres filii eius, et uxores filiorum, et de animantibus mundis introduxit septena, de immundis uerbo bina. Igitur aquis diluuii deleta est omnis anima uiuens, exceptis iis que erant in arca. Peracto diluuio egressus est Ne de arca cum omnibus filiis suis Sem, Cham et Iaphet. Ab his disseminatum est omne genus humanum post diluuium super terram. Sed antequam posteri eorum ab inuicem diuiderentur, inchoata est ab eis turris Babylonis, ubi confusum est labium eorum. Postquam diuisi sunt, filii Sem meridianam partem Asie ab ortu solis usque  ad Phenices possederunt. Posteri Cham meridianam terram a Sidone usque ad Gaditanum fretum. Filii Iaphet septentrionalem partem Asie, a monte Tauro, et omnem Europam usque ad Oceanum Britannicum, nomina sua locis et gentibus relinquentes, de quibus adhuc quedam permanent ut ab Elam Elamite, ab Assur Assyrii; quedam uero mutata sunt, ut ab Indo fluuio Indi, ab Aegypto rege Aegyptii. Sem autem genuit Arphaxad, et Arphaxad genuit Sale, et Sale genuit Heber, a quo Hebrei sunt uocati, in cuius familia primordialis illa, et cunctis communis lingua, que Hebrea dicitur, post confusionem remansit linguarum. Heber genuit Phaleg, in cuius tempore turris que dicitur Babel edificatur. Phaleg genuit Reu seu Ragau, sub quo dii primum adorantur. Ragau  genuit Sarug, et Sarug genuit Nachor, et Nachor genuit Thare, et Thare genuit Abram, cuius tempore Zoroastres magicam reperit. Hunc Abram, cum iam cultus idolorum feruerent ubique, Deus de Chaldea eduxit, et in terram Chanaan induxit , et eo quod eam semini eius daret promisit. Orta fame peregrinatus est Abram in Aegyptum, et inde locupletatus, est reuersus; denique diuinitus preceptum accepit, ut se cum sua sobole circumcideret. Ahraham autem genuit Isaac, qui duxit uxorem Rebeccam, de qua genuit Iacob et Esau. Postquam autem Iacob edulio lentis primogenita fratris sui obtinuit, et eum de benedictione patris supplantauit, ad Laban auunculum suum perrexit, et pro seruitio  suo filias eius uxores accepit, et ex eis et ancillis earum, duodecim patriarchas procreauit. Multumque locupletatus in patriam reuersus patrem suum cum Esau fratre sepeliuit. Deinde Ioseph a fratribus in Aegyptum est uenditus, et ibi miro Dei nutu sublimatus, eumque pater suus cum omni domo sua est secutus.



CAP. uII. Historia a Moyse usque ad Iosue.

Mortuo autem Iacob, et Ioseph mortuo, in Aegypto multiplicati sunt filii Isrel nimis, et surrexit alius rex qui ignorauit Ioseph, et cepit affligere filios Isrel in edificatione urbium, Phiton et Ramesses. uidit autem Deus laborem eorum, et clamorem exaudiuit, et misit Moysen et Aaron, et eduxit de terra Aegypti, decem plagis Aegypto flagellata.

 Prima rubens unda, tabes raneque secunda.
Inde culex tristis, post musca nociuior istis.
Quinta pecus strauit, uesicas sexta creauit.
Pone subit grando, post brucus dente nefando.
Nona tegit solem, primam necat ultima prolem.

Sed quia Scriptura a Moyse et deinceps rerum summam non secundum patriarcharum generationem, sed secundum principum narrat successionem, generationem ipsius Moysi a Iacob ponemus, et sic deinde sub ipso et sub sequentibus eum duobus, gesta summatim comprehendemus. Iacob itaque genuit Leui, et Leui genuit Caath, et Caath genuit Amram, et Amram genuit Moysen. Sub istius ducatu fecit multa magnalia in mari Rubro, et deserto. Aegyptum namque decem supradictis plagis flagellauit, mare Rubrum coram filiis Isrel diuisit. In deserto  aquas amaras dulcorauit, et manna de celo pluit, quo filios Isrel annos quadraginta pauit. Aquam de petra produxit, populum Amalec superauit, Legem in monte Horeb dedit, et tabernaculum federis et arcam testimonii fieri, et Aaron et filium eius in sacerdotium et clerum sibi consecrari iussit. His ita transactis cum filii Isrel, Moyse duce, columna precedente de monte, recessissent, denuo Deus eos cothurnicum carnibus satiauit; Dathan et Abiron contra Moysen contendentes, terra eos deglutientes damnauit; et uirgam Aaron contra naturam frondere, florere, fructificare fecit; filios Isrel murmurantes ignis celestis conflagratione puniuit, et ignitos serpentes eis immisit, et eos a lesione eorum respectu enei serpentis sanauit. Eos quoque  ad reditum duodecim exploratorum murmurantes, annis quadraginta in deserto detinuit. In quibus annis omnes illi murmuratores et increduli mortui sunt, et filii eorum interim creuerunt, qui postea terram promissionis possederunt. Og regem Basam, et Seon regem Amorrheorum, militantibus filiis Isrel, Dominus deleuit, et Balach, et populum eius strauit. Mortuus est autem Aaron in deserto, et sepultus est in monte Hor, completis quoque annis quadraginta mortuus est et Moyses in monte Abarim iubente Domino, et successit ei Iosue filius Num.



CAP. uIII. Historia ab Iosue usque ad Saulem regem.

Iosue populum Dei in terram promissionis introduxit, et gentes Chananeorum, reges triginta et  unum in terra illa interfecit, et terram uictori populo diuisit. Iosue successit Othoniel; hic liberauit Isrel de manu Cusamzachaim regis Mesopotamie, et quieuit terra quadraginta annis. Post hunc fuit Aoth de stirpe Gemini, qui utraque manu utebatur pro dextra. Hic liberauit Isrel de manu Eglon regis Moab. Cum enim ferret munera populi Isrel regi Eglon, cui tunc populus ille seruiebat, sociis cum reuerteretur dimissis, reuersus ad Eglon, secreto eum interfecit, et congregato populo suo Moab expugnauit, et Isrel liberauit. Post cuius mortem Debora [Delbora] cum Barach perrexit ad pugnam contra Sisaram principem Iabim Asor, et perterruit Dominus Sisaram coram Barach, et desiliuit de curru suo, et fugiens peruenit ad tentorium Iahel uxoris  Haber Cynei; que cum operuisset eum pallio, tulit clauum, et defixit in eius tempora, et mortuus est. Post Deboram surrexit Gedeon, qui liberauit Isrel de manu Madian, et percussit Oreb, et Zeb, et Zebee, et Salmana. Porro deinde, mortuo Gedeone, Abimelech filius Ierobaal, quem peperit ei concubina eius de Sichem, interfecit omnes fratres suos septuaginta uiros, excepto minimo Ionatha, qui euasit. Constitueruntque uiri Sichem principem Abimelech. Post hec misit Deus spiritum pessimum inter Abimelech et uiros Sichem, et ipse multos illis interfecit, et tandem fragmine mole, quod iecit mulier super caput eius, excerebratus interiit. Post hunc surrexit Thola, et post Tholam Iair, et post Iair Iephte. Denique Iephte liberauit Isrel de manu  filiorum Ammon. Cumque iret ad bellum, uouit Deo quod ei immolaret quod sibi primum reuertenti occurreret, si uictoriam obtineret. Reuertentique occurrit ei unica filia sua, quam immolauit, et uotum quod fecerat impleuit. Post Iephte iudex fuit Abessen; et post hunc Ahialon [Achialon], et post Abdon [Labdon]: et post hunc Samson. Hic leonem interfecit, uxorem de Thamnata accepit, segetes Philisthinorum caudis uulpium iunctis facibus accensis, succendit, mille uiros mandibula asini strauit. Portas Gaze super montem portauit. Tandem autem Dalile mulieri quod in capillis tantam fortitudinem haberet, aperuit, et ipsa rasis capillis eius, Philistheis eum tradidit, qui eruentes oculos eius molere eum fecerunt. Cumque creuissent capilli  eius, et coram Philistheis conuiuia celebrantibus luderet, concussis columnis domus, eos qui in ea erant occidit, et ipse occubuit. Samson successit Heli, sub quo Samuel propheta claruit, arca federis capitur, et Ophni et Phinees sacerdotis filii occiduntur. Denique Heli, audito quod capta esset arca Domini, cecidit retrorsum de sella, et fractis ceruicibus mortuus est. Et percussit Dominus Philistheos in secretiori parte natium, et nascebantur in agris mures, qua plaga coacti remiserunt arcam Dei; Heli autem successit Samuel.



CAP. IX. Historia a Saule usque ad Ezechiam.

Cum autem senuisset Samuel petierunt filii Isrel regem. Quod Domino displicuit; dedit eis tamen regem  Saulem filium Cis, qui bonum habens initium defendit Isrel, sed finem malum habuit, quia Domino in bello quod fecit contra Amalec inobediens fuit. Reprobatus itaque, a spiritu malo uexabatur. Unctus est autem Dauid pro eo in regem. Post hec ductus est Dauid in domum Saulis, et quandocunque arripiebat spiritus Domini malus Saulem, psallebat Dauid cithara et leuius habebat. Postquam autem Dauid percussit Philistheum, amouit eum Saul a se, et fecit eum tribunum super mille uiros. Ionathas uero filius Saulis, dilexit Dauid quasi animam suam. Cumque Saul ipsum Dauid suspectum haberet de regno, tetendit ei multas insidias ut interficeret eum, sed non tradidit eum Dominus in manus eius. Denique Dauid fugit ad Achis regem Geth. Mortuo  autem Saule ascendit in Hebron, et regnauit super tribum Iuda. Deinde post mortem Abner regnauit super omnem Isrel. Gad, Nathan et Asath prophetauerunt. Porro tempus, quo regnauit Dauid, quadraginta anni sunt. Post Dauid regnauit Salomon filius eius. Hic edificauit templum Domini; qui bonum quidem initium, sed finem habuit non bonum, quia deos coluit alienos. Unde iratus Dominus scidit regnum de manu filii eius Roboam, et tradidit illud seruo eius Ieroboam. Cum enim postularet populus ut alleuaret iugum patris sui, respondit ei dure. Constitueruntque decem tribus regem sibi Ieroboam filium Nabath. Porro Ieroboam populum idolorum cultu contaminauit. Cucurrit autem regnum Isrel per annos trecentos et quadraginta, et per reges  decem nouem, quorum ista sunt nomina: Ieroboam, Nadab, Baasa, Ela, Iamri, Amri, Acha, Ochozias, Ioram, Hieu, Iohath, Ioas, Ieroboam, Zacarias, Sellum, Manahen, Faceia, Facee, Ozee. In diebus Ozee regis Isrel, et in diebus Ezechie regis Iuda transtulit Salmanasar rex Assyriorum decem tribus, et posuit in urbibus Medorum, et introduxit Cuseos in Samariam. Isti sunt Samaritani, quibus non coutebantur Iudei. Igitur post Salomonem regnauit in Iudea Roboam: et post Roboam Abia. Hic ambulauit in peccatis patris sui. Post Abiam regnauit Asa; cor autem Asa erat rectum cum Deo, et bellum habuit cum Baasa rege Isrel, quo mortuo regnauit Iosaphat. Hic fecit quod rectum fuit coram Domino, et perrexit ad bellum cum Achaz contra regem Syrie.  His diebus prophetauit Elias. Post Iosaphat regnauit Ioram, ambulauitque in uiis regum Isrel. In diebus illis recessit Edom, ne esset sub Iuda, tunc recessit et Lobna, et dormiuit Ioram cum patribus suis, et regnauit Azarias filius Athalie pro eo. Descendit autem Azarias inuisere Ioram regem Isrel, quem uulnerauerunt Syri, et occidit ambos Iheu. Porro Athalia fuit filia Amri regis Isrel, qui, uidens esse mortuum filium suum, interfecit omne semen regium. Tulit autem soror Azarie Ioas filium Azarie, et seruauit eum sex annis, quibus regnauit Athalia super terram. Anno uero septimo conuocauit Ioiada sacerdos centuriones, et ostendit eis filium regis, constitueruntque regem, et Athaliam  interfecerunt. In diebus illis uoluit rex Syrie pugnare contra Ierusalem, deditque ei Ioas ea que obtulerant patres eius in thesauros Domini, et recessit: denique serui Ioas interfecerunt eum, et regnauit Amasis filius eius pro eo. Iste prouocauit regem Ioas ad bellum, et fugit Amasias, et ascendit Ioras rex Isrel in Ierusalem, et tulit inde aurum et uasa aurea que inuenta fuerunt in domo Domini. Facta est autem coniuratio contra Amasiam, et interfectus est in Lachis, et regnauit Ozias filius eius pro eo. Porro, instante insigni solemnitate, induit se Ozias ueste sacerdotali, et intrauit in templum oblaturus incensum, statimque lepra percussus est; unde postmodum extra urbem uitam exegit priuatam, Ioatha filio eius regni negotia procurante. Olympias a Grecis  instituitur. Mortuo deinde Ozia regnauit Ioathas filius eius pro eo; edificauit autem Ioathas portam domus Domini, que speciosa uocabatur. Romulus nascitur. Defuncto Ioatha regnauit Achas filius eius pro eo. In diebus illis ascendit Rasim rex Syrie, et Facee filius Romelie ad preliandum contra Ierusalem, et conduxit Achas Teglafalasar regem Assyriorum, qui interfecit Rasim, et liberauit Achas. Roma conditur. Mortuus est autem Achas, et regnauit Ezechias filius eius pro eo.



CAP. X. Historia ab Ezechias usque ad reditum de Babylonia.

In diebus Ezechie conatus est Sennacherib transferre Iudam, sed non permisit eum Dominus; percussit autem in castris Assyriorum centum octoginta  millia uirorum. Post hec interfecerunt ipsum Sennacherib filii sui in templo Dei sui. Post Ezechiam regnauit Manasses filius eius, fecitque malum iuxta ritum Gentium, et adorauit omnem militiam celi; et traduxit filium suum per ignem, et fecit malum super omnes reges, qui fuerunt ante eum in Ierusalem. Locutusque est Dominus per manus seruorum suorum Prophetarum dicens: Quia fecit Manasses abominationes istas, delebo Ierusalem, et tradam eam in manus inimicorum eius. Mortuo Manasse, regnauit Amon filius eius pro eo. Hic ambulauit in uia patris sui, et interfecerunt eum serui sui. Regnauitque Iosias pro eo. Ambulauitque Iosias in uia Dauid patris sui, et non declinauit ab ea ad dexteram neque ad sinistram, et fecit mundari templum,  et celebrari Phase quale non fuit a diebus Iudicum usque ad tempus illud. Destruxit quoque altare, quod fecerat Ieroboam in Bethel, et combussit in eo ossa sacerdotum qui obtulerant super illud incensum. uerumtamen non est auersus Dominus a furore suo, quem locutus est contra Iudam. Iosias denique congressus cum Nechar rege Aegypti occisus est in campo Magendo, et regnauit Ioatham tribus mensibus, quibus expletis memoratus Nechar cepit eum, et duxit in Aegyptum, et constituit regem pro eo Eliachim filium Iosie, quem uocauit Ioachim. Condemnauit etiam Iudam centum talentis argenti, et talento auri. Annoque Ioachim undecimo uenit Nabuchodonosor in Ierusalem, et exegit ab eo tributum, quod Aegyptiorum regi soluere solebat, quod  ille tribus annis reddere non erubuit, tertio anno audiens Aegyptios contra Babyloniam dimicaturos soluere distulit, unde sicut rebellem eum Nabuchodonosor interfecit, et ad tria millia uiros de Iuda captiuos duxit, et constituit pro eo regem Ioachim, qui Iechonias nominatur. Quem Iechoniam non multis interiectis diebus, obsedit Nabuchodonosor, et uenientem sibi obuiam cum matre et quibusdam de populo cepit, et duxit in Babylonem, et constituit pro eo Sedechiam patruum eius. Sed et hic Sedechias non multo post contra Nabuchodonosor rebellare cepit, et tunc secundo reuersus Nabuchodonosor duxit eum in Babyloniam captiuum, et murum ciuitatis euertit, et templum exussit, et uasa  sancta asportauit, et posuit in templo Dei sui. uixitque Nabuchodonosor post euersionem templi uiginti quinque annis. Et hoc recedente, regnauit Euilmerodach: et post hunc Labosordac, et post hunc Egesar, et post hunc Balthasar, quo regnante completi sunt anni septuaginta quibus prophetauerat Ieremias Iudeorum captiuitatem esse soluendam. Igitur his diebus Cyrus Babyloniam expugnauit, et Iudeorum captiuitatem relaxauit, sicut scriptum est in libro Esdre Prophete. In anno primo Cyri regis Persarum, ut impleretur uerbum Ieremie, suscitauit Dominus spiritum Cyri regis Persarum, et traduxit uocem in uniuerso regno suo per scripturam dicens. Omnia regna mundi dedit mihi Deus celi, et ipse precepit mihi, ut edificarem ei domum in Ierusalem,  quisquis in uobis est de uniuerso populo eius, sit Dominus Deus cum eo, et ascendat.



CAP. XI. Historia a Cyro usque ad Iudam Machabeum.

Cyrus igitur relaxata Hebreorum captiuitate, ferme quinquaginta hominum millia regredi in Iudeam permisit. Iosedech quoque de genere Aaron sacerdotem, qui fuit cum patribus abductus, redire mandauit, ut ritus ueteris solemnitatis per assueti sacerdotis scientiam reformaretur. Cuius fidelis iehsu post eum populum rexit. Itaque per summos sacerdotes post reuersionem de Babylone rerum summa agebatur. Illi autem qui uenerunt de Babylone statim fundauerunt templum, et fundato templo obtulerunt sacrificium, steteruntque sacerdotes  in ornatu suo et Leuite, et laudabant Deum Isrel, et facta est letitia magna in populo. Mortuo deinde Cyro rege Persarum detulerunt Samarite accusationem aduersus Iudeos ad filium eius, qui Cambyses, et Assuerus, et Artaxerces est nominatus. Intermissum est igitur opus, donec consummaretur sub Dario, anno secundo regni eius. Et huius Darii anno secundo, obtinente Zorobabel duce, completa est edificatio templi, quadragesimo sexto anno postquam cepit edificari. Unde Iudei Domino in Euangelico sermone dixisse referuntur: Quadraginta et sex annis edificatum est templum istud, etc. Dario successit Xerxes filius eius. Cuius regni anno septimo Esdras scriba legis Dei, ascendit de Babylone; qui Aegypti referens ad templum Domini pecunias sacras, argenti  talenta sexcenta quinquaginta, et uasa argentea talentorum centum, et uasa aurea talentorum uiginti, qui et celebrauit solemnitatem scenophegiorum. Remeauit etiam Nehemias ipsius regis pincerna de Susis castro, anno eiusdem uigesimo qui muros ciuitatis reedificauit. Prefatus etiam Esdras Bibliothecam ueteris Testamenti, post incensam legem a Chaldeis diuino afflatus spiritu, reparauit; cuncta legis, ac prophetarum uolumina, que fuerunt a gentibus corrupta, correxit, totumque uetus Testamentum in uiginti duos libros constituit, ut tot libri essent in lege, quot habentur et littere. Nehemias quoque misit nepotes sacerdotum illorum qui, in transmigratione sacrum ignem in puteo  sicco seruauerant. At illi non inuenerunt ignem, sed aquam crassam, quam iussit Nehemias aspergi super ligna et holocausta, et accensus est ignis ex aqua illa, et mirati sunt omnes. Tabernaculum uero federis, et arca, et altare incensi, que Ieremias propheta in monte Abarim abscondit, in eodem monte sunt usque in presentem diem. Porro Iesu, successit Ioachim et Ioachim Heliasib, et Heliasib Iudas, et Iude Ioannes, et Ioanni Iaddus, denique Iaddi temporibus Alexander Magnus regem aggressus est Persarum expugnare, mandauitque Iaddo ut fidelitatem, quam Dario regi Persarum promiserat, et eo usque seruauerat, ipsi deinceps obseruaret. Respondit Iaddus se Dario fidem iurasse, et quod hoc ipse peteret donec ille uiueret, nequaquam  facere posse. Unde iratus Alexander comminatus est quod urbem Ierusalem subuerteret. Extimuit itaque Iaddus, et conuoca o clero et populo intimauit eis rem. Oblatum est sacrificium, et preces fuse ad Dominum. Quibus peractis pontifex omnes dimisit, et ipse solus remansit, statimque sopore depressus uidit uisionem, dictumque est ipsi: Ne timeas Alexandrum, sed indueris ueste sacra, et sacerdotes induentur stolis suis, et cum uenerit exibitis, et suscipietis eum cum honore; nichil enim robis mali facturus est Alexander. Interea Magnus Alexander magnis uiribus Ierosolymam properabat. Cumque appropinquaret ciuitati, exiuit pontifex cum omni populo et clero. Putabant Alexandrini, quod eos statim interficeret, et urbem deleret. Sed cum uidisset summum  pontificem salutauit, miratique sunt omnes Alexandri milites uehementer. Cumque regem de hac re interrogare dubitarent, unus, qui illi erat ceteris familiarior, interrogauit eum, dicens: Quare rex istum pre omnibus salutasti? Respondit rex: Cum essem adhuc in terra mea uidi istum in somnis dicentem mihi quod regnum possem obtinere Persarum, ideo eum pre omnibus salutaui. Summus itaque pontifex cum pompa cleri, et frequentia populi regem ad templum deduxit, oblatumque est pro eo sacrificium. Denique recedens Alexander promisit quod locum illum deinceps diligeret, honoraret et exaltaret. Porro Iaddo successit Onias, et Onie Simon iustus, et Simoni iusto Eleazarus. Iste misit septuaginta  interpretes Ptolemeo Philadelpho, qui secundus post Alexandrum regnauit in Aegypto. Eleazaro successit Manasses, et Manasse Onias, et Onie Simon, et Simoni Onias  qui et Iason eripere sacerdotium cupiens, cepit Iudaice legis iura non in occulto uiolare, sed palam omnibus destruere, quasi sacerdotium quod affectabat aliter quam scelere consequi non ualeret. Ausus est enim sub ipsa templi arce gymnasium construere, et optimos quosque Epheborum in lupanaribus ponere, eosque qui erant Ierosolymis, Antiochenos scribere. Sed hoc impii, et non sacerdotis Iasonis nefarium et inauditum scelus ultio diuina consecuta est. In leges quippe diuinas impie agere non cedit impune; unde post triennium ipse Iason, qui iura uiolauerat  Dei, et proprium germanum captiuauerat, iussu regis Antiochi expulsus in Amanitidem est regionem, et Menelaus quidam de tribu Beniamin sacerdotium obtinuit. Unde huius Menelai factione Onias pius pontifex interemptus est per quemdam regis suffectum Andronicum, et non multo post Menelaus mortuus est, sacerdotio succedente fratre eius Lysimacho. Sed cum nec sic malis desisteret, tandem deiectus de turri quinquaginta cubitorum infelicem exhalauit animam. Lysimachus quoque iam multo templi auro exportato plebeio concursu secus erarium lapidatus interiit. Post hec Antiochus rex Syrie ascendens Ierosolymam, intrauit in sanctuarium cum superbia, et tulit altare aureum et candelabrum, mensam propositionis, et uelum, et cetera templi  ornamenta et abiit. Demum uero precepit omnibus regni sui gentibus, ut esset unus populus, et prohibuit in templo Domini fieri holocausta, et Iudeos escis coinquinari immundis.



CAP. XII. Historia ab Iuda Machabeo usque ad Christum.

In illis diebus Iudas Machabeus secesserat in desertum, et ibi inter feras uitam cum suis agebat, ne particeps esset coinquinationis. Sed quamuis pauci essent, qui cum eo erant, ita tamen duces regis Antiochi bellis contriuerunt. ut et templum quod erat Ierosolymis recuperarent, et leges, que abolende erant, eorum felici pertinacia restituerentur. Mortuo denique Antiocho regnauit Demetrius, ad quem accessit sceleratissimus Alchimus, et cepit  regem inflammare aduersus Iudam; dicebat enim regi: Iudas et qui cum eo sunt bella nutriunt, nec patiuntur regnum esse quietum. Unde ego fraudatus parentum gloria  ueni ad te primum quidem utilitatibus regis fidem seruans, secundo etiam ciuibus consulturus. Tunc misit rex Ierosolymam Nicanorem, ut et Iudam comprehenderet, et Alchimum summum sacerdotem constitueret. Alchimus autem, bellue animum gerens, cum uenisset Ierosolymam, iussit destrui muros domus sancte interioris. Sed horum criminum penas miser diu uitare non potuit. Subito enim obtusum est os eius, et loqui non potuit. Sed dissolutus paralysi miserabiliter expirauit. Sicque deficientibus sacerdotibus  de genere Aaron, et Iuda Machabeo pro patrie legibus decertante sorte bellica iam defuncto, Ionathas frater eius adeptus est principatum Iudeorum, simulque sacerdotium. Porro gesta Iude et fratrum eius quia multa sunt ualde, et in libris Machabeorum scripta continentur, nolui presenti breuitati inserere. Ionathe uero Simon frater eius successit. Post Simonem autem peruenit sacerdotium ad Ioannem filium eius, qui aduersum Hircanos dimicans Hircani nomen accepit. Ioanni Hircano successit Aristobolus. Aristobolus autem factus est rex et sacerdos, et Aristobolo successit rex pariter et sacerdos Alexander. Alexander uero moriens reliquit superstites filios duos, Aristobolum et Hircanum. Sed donec adolescerent pueri, Alexandram coniugem  suam temperamento regali preesse uoluit, simul arbitram statuens cuinam potissimum illorum summum sacerdotium committeret. Illa Hircanum patri in sacerdotio substituit propter senioris etatis prerogatiuam, Aristobolo fratri nichil publicorum committens officiorum. Post Alexandre mortem Aristobolus inuasit regnum, et demum Hircanus sacerdotium ei dimisit. Postea uero idem Hircanus excitatus ab Antipatro, patre Herodis, primum ad Arabie regem se contulit facti penitens, ac demum Pompeio Romanorum duci, qui in Syriam Tigranem regem debellaturus aduenerat, querimoniam detulit. Qua occasione idem Pompeins consul Romanorum urbem Ierosolymam expugnauit, et templum polluit, et Aristobolum pontificem uinctum cum liberis Romam  misit. Hircano uero pontificatum reliquit, et memoratum Antipatrum procuratorem totius regni constituit. Sicque deinceps gens Iudeorum tributaria Romano facta est imperio, et ita, sicut dictum est, Hircanus et Aristobolus fratres inter se dimicantes primi occasionem prebuere Romanis ut Iudeam inuaderent.



CAP. XIII. De Herode et genere eius.

Predicti Hircani pontificis tempore quidam latrunculi ab Ierosolymis egressi circa Ascalonem predas egerunt, ubi inter ceteros captiuos Antipater quidam iuuenis cuiusdam Herodis genere Idumei, qui in Ascalone templi Apollinis sacerdos exstitit, filius, Ierosolymam captiuus ductus est. Hic itaque Antipater in domo Hircani aliquot annis seruiens,  industria ac probitate spectabilis eidem Hircano domino suo gratiosus exstitit, in tantum ut ei uniuersam domum regendam committeret. Antipater autem antique gratie non immemor erga Hircanum benignus exstitit, tantaque modestia iniunctum officium  exercuit, ut tam Iudeis quam Romanis complaceret. Genuit autem filium Herodem nomine, qui post mortem patris, tum merito proprie uirtutis, tum etiam gratia paterne deuotionis, a Romanis coronam accepit. Qui cum irrepsisset contra ius, et fas Iudaice gentis in honorem indebitum, cepit in sacerdotium indignissimos et ignobiles quosque substituere, quos ei uoluntas aut casus dedisset. uestem quoque summi pontificis occlusam sub suo tenebat signaculo, nec unquam eius usum potestatemue permisit pontificibus sui temporis, et ut suam sobolem regio Iudeorum generi commisceret abiecta uxore Deside, quam priuatus acceperat, copulauit sibi Mariannan regis Aristoboli filiam, et Hircani summi pontificis Iudeorum neptem. Sed huius mulieris  expetita societas, sicut post declarabitur, eius potentiam potius inclinabit quam extulit, et domesticis affecit doloribus. Nam dum sequitur nobilitatem, incidit in perturbationem, quasi domus propria non conueniret. uerum unctione legitima Iudaice gentis cessante, imminebat secundum sermonem propheticum expectatio gentium Dominus noster iehsu Christus, qui uerus rex et sacerdos de regum atque pontificum genere carnem assumens, uenit mundo salutarem afferens fidem, in qua populum gentilem atque Iudaicum sanctificando sibi connecteret et uniret. Natus est sua ordinatissima distributione anno memorati regis Herodis tricesimo primo, qui est secundum Hebreos ab origne mundi annus quater millesimus nongentesimus et quinquagesimus  primus. Porro sicut beatus Maximus in sermone de Pascha testatur, et quemadmodum Greci calculatores computant, est quinquies millesimus quadringentesimus septimus.



LIBER QUINTUS. Tractat de regnis mundi a tempore quo post diluuium exorta sunt, usquequo in potestatem Romanorum deuenerunt, continens capita 21 adnotatiunculis domini Thome Garzonii, theologi.



CAP. I. De regnis mundi


Modo narrabo quomodo ab initio regna mundi cucurrerunt usque ad aduentum Christi. Post diluuium quatuor primum in humano genere excellentia regna exorta sunt. Scytharum ab aquilone, ubi Tanus. Assyriorum ab oriente, ubi Belus. Aegyptiorum a meridie, ubi Mineus. Sicyoniorum ab occidente, ubi Aegialeus, primi regnauerunt. Sed de regno Scytharum, et de regno Sicyoniorum rara in Scripturis memoria fit, eo quod regnum Scytharum longe remotum fuit, et regnum Sicyoniorum cito decidit.



CAP. II. De regno Scytharum.


Scytharum igitur gens antiquissima sub septentrione posita, non minus illustria principia quam imperia habuit, nec uirorum magis quam feminarum uirtutibus claruit. Scythe per incultas solitudines errare soliti non agrum exercent, sed uxores et liberos secum in plaustris uehunt, coriis imbrem et hiemis asperitatem euitantes, armenta et pecora secum pertrahunt. Lacte et melle uescuntur; gens laboribus et bellis aspera, uires corporum immense.  Scytharum regnum sub Ragan putatur exortum  .



CAP. III. De regno Assyriorum.

Assyriorum regnum sub Belo primo rege exortum, ab anno uicesimo quinto Sarug proaui Abrae usque ad annum septimum Ozie regis Iude cucurrit. Alii a Nino filio Beli regnum Assyriorum inchoant, propter hoc quod sub eo primum in exteras gentes dilatatum est. Post mortem Nini, Semiramis uxor eius timens committere regnum Nino filio suo, quia infra regnandi annos erat, nec ipsa ausa regnum tractare, filium in thalamo sedere fecit, et quia similis erat filio, induta ueste uirili, sexum mentita, finxit pro femina puerum, pro uxore Nini filium, et  sic regnum tenuit, et multum dilatauit, et quamplurima uiriliter egit. Adulto filio regnum ei tradidit, et tandem accensa in concupiscentiam eius, eum ad turpem coitum compulit; unde tempore postmodum, dolore correptus, eam interfecit. Cucurrit autem regnum Assyriorum per annos mille trecentos et duos, et per reges triginta septem usque ad Sardanapalum, postquam ad Medos translatum est. Reges Assyriorum hi fuerunt: Belus, Ninus, Semiramis, Zameis qui et Ninias, Arius, Aralius, Xerxes qui et Baleus, Armamitres, Belochus, Balens, Altadas, Mamintus, Machaleus, Sparreus, Mamillas, Sparretus, Ascatades, Amintes, Belochus, Bellopares, Lamprides, Sosares, Lampares, Pamas, Sosarinus, Mitreus, Tautories, Theutheus, Tineus,  Pergilius, Eupales, Laosthenes, Piorithiades, Offrateus, Offratenes, Acrazepes, Thonos, Conolores, qui Grece dicitur Sardanapalus. Porro isti sunt reges qui post Sardanapalum in Assyria regnasse creduntur, sicut refert diuina historia: Ful, Teglat, Falasar, Salmanasar, Sennacherib. Ceterum prefatus Sardanapalus fuit uir muliere corruptior. Semper enim inter feminarum conturbernia uersabatur, ad quem admitti cum die quadam prefectus Medis Arbastus, qui et Arbaces uocabatur, obtinuisset, inuenit eum inter scortorum greges purpuram colo nentem, et inter uirgines pensa diuidentem. Quo uiso reuersus ad socios, que uiderit refert, negat se illi prorsus parere posse, qui se malit esse feminam quam uirum, moxque fit coniuratio Medorum  contra Assyrios, et indicitur bellum Sardanapalo. At Sardanapalus cum resistere tot rebellantibus non ualeret, in regiam se recepit, ubi accensa pyra se, suasque diuitias igne concremauit. Sicque regnum Assyriorum ad Medos translatum est  .



CAP. Iu. De regno Medorum.

Regnum Medorum sub Arbace primo rege exortum,  ab anno septimo regis Ozie usque ad annum decimum nonum migrationis Babylonis cucurrit per annos ducentos et quinquaginta octo, et reges octo, quorum ista sunt nomina: Arbaces, Sosarinus, Medus, Cardiceas, Diocles Phaartes [Phraortes], Arsaces, Astyages. Denique Cyrus nepos Astyagis, cum adoleuisset. Astyagi bellum indixit, et facta congressione exercitum eius fudit, et ipsum Astyagen cepit, sed nichil ei preter regnum abstulit. Itaque Cyrus iste dignitatem Medorum ad Persas transtulit.



CAP. u. De regno Persarum.

Regnum Persarum sub Cyro primo rege exortum cucurrit per annos ducentos decem et octo, et per reges quatuordecim, quorum ista sunt nomina:  Cyrus, Cambyses, Fratres magi, Darius, Xerxes, Artabanus, Artaxerxes qui et Longimanus, Xerxes secundus, Sogdianus, Darius nothus, Artaxerxes qui et Mnemon, Artaxerxes qui et Ochus, Arses Ochi filius, Darius Arsynii. Cyrus itaque Persarum rex primus apud Persas educatus postquam monarchiam obtinuit, Syriam, Scythiamque totam sibi subiugauit. Quibus patratis, Babyloniam obsedit, urbem tunc ceteris cunctis urbibus fortiorem. Huius enim ambitus circumueniebatur [circumibatur] stadiis quadringentis et octoginta sex. Erat in campi planitie sita, et castrorum facie menibus paribus per quadrum disposita. Murorum enim latitudo erat cubitorum quinquaginta, habens altitudinem quater tantum. A fronte murorum erant centum porte  eree. Per medium autem huius Euphrates fluuius transcurrebat, et extrinsecus per circuitum fossa late patens uice amnis circumfluebat. Arx autem, que intus eminebat, fuit turris illa, que post diluuium a Nemrod gigante cepit edificari. Aduenerat illuc Cresus rex Lydorum, ut auxiliaretur Babyloniis, et cum septimum decimum Balthasar complesset regni sui annum, irritam putans prophetiam Ieremie qua predixerat ad annum septuagesimum captiuitatem Iudeorum esse soluendam, exhiberi fecit in mensa sua uasa sacre templi Domini, et contra ius et fas bibit in eis, sed huius criminis penas confestim luit; nam antequam illuceret exstinctus est, et Cresus rex cum aliis regibus multis, qui illuc conuenerant fugit, sicque Cyrus urbem  intrauit. Post hec Cyrus regem Lydorum Cresum expugnauit, et regnum eius obtinuit. Deinde Scythis bellum intulit, ubi eum Tomyris [Tamaris] regina insidiis compositis interfecit; regina enim ubi Cyrum adesse compererat, filium suum cum exercitu ad persequendum eum destinauit. Sed Cyrus Scythiam ingressus, uinum et epulas preparauit, astuque quasi territus statim epulas dereliquit. At illi  uenientes, et castra Cyri grandi apparatu referta inuenientes procumbunt, quasi ad epulas inuitati. Statimque reuertente Cyro pariter obtruncantur. Tomyris autem regina simulauit diffidentiam desperatione cladis illate, et hostem uictoria superbum ad se euocat, sicque in ualle insidiis compositis ducenta Persarum millia subita irruptione deleuit. Quibus patratis, iussit Cyri caput amputari, et in utrem humano sanguine plenum inferri, ita inquiens: Satia te sanguine, quem sitisti. Regnauitque Cambyses, qui et Artaxerxes et Assuerus dictus est, filius eius pro eo. Porro Cambyses Aegyptum subiugauit, opus templi inhibuit, ipse secundus Nabuchodonosor a Iudeis appellatur, et sub eo quod in Iudith historia continetur factum esse putatur, quo  decedente regnauerunt duo magi. Et iis interemptis Darius, Antipatri filius, rex est constitutus, qui Cyri regis filiam in matrimonium suscepit, et regalibus nuptiis regnum sibi firmauit, ita ut non tam in extraneum regnum translatum, quam in familiam Cyri uideretur reuersum. Cui successit Xerxes, qui in exercitu suo septingenta millia armatorum, et de auxiliis trecenta millia Greciam expugnaturus legitur habuisse. Naues etiam rostratas mille ducentas et onerarias ad tria millia; sed tanto agmini dux defuit, nam semper in prelio postremus, et in fuga primus Xerxes apparuit. Unde ante experimentum belli opibus magnis fretus, montes in planum exequabat, et maria pontibus onerabat, et immensas aquarum uoragines permeabiles faciebat, sed ubi ad  angustias Thermopylarum peruenit, qua introitus Greciam patet, turpiter est deuictus, et cum deinde fuisset terrestri naualique prelio superatus, etiam suis contemptui esse cepit. Deficiente itaque quotidie regia in eo maiestate, Artabanus prefectus eius eum interfecit. Artabano Artaxerxes, qui et Longimanus, successit. Ipse est Assuerus, sub quo factum est quod in Esther historia continetur. Porro Artaxerxi Longimano successit Xerxes secundus, et Xerxi secundo Sogdianus, et Sogdiano Darius nothus. Denique post hec Aegyptus a Persis recessit, et proprios reges habere cepit. Dario notho successit Artaxerxes qui et Mnenon, et post hunc Artaxerxes qui et Ochus. Post hec Ochus Nechao Aegypti rege in Aethiopiam pulso, Aegyptum recuperauit, et  exinde usque ad Alexandrum Magnum Perse in Aegypto regnauerunt, sic Ochus, Atses Ochi filius, Darius Arsis filius, Alexander Magnus. Sed antequam ad Persicum bellum, et gesta Alexandri narranda accedam, prius ortum regni Macedonie in qua primum ipse Alexander regnauit, paucis expedire curabo  .



CAP. uI. De regno Macedonum.

Regnum Macedonum sub Cranao primo rege exortum ab anno tertio decimo Ozie regis Iude usque  in annum nonum Onie pontificis, qui et Menelaus dictus est, cucurrit per annos sexcentos et triginta sex, et per reges triginta nouem. Ante Alexandrum isti fuerunt reges: Craneus, Crenus, Tyriminas, Perdiccas, Argus, Philippus, Europus, Alcetas, Amyntas, Alexander Magnus. Igitur Magnus Alexander, cum uicesimum etatis ageret annum, regnum adorsus est expugnare Persarum, habens in exercitu peditum triginta millia, et equitum quatuor millia quingentos. Et horum agminum ordines nemo nisi sexagenarius duxit, ut si principia castrorum cerneres, senatum te cernere non militie duces existimares. Nemo denique illorum in prelio fugam, sed uictoriam cogitauit, nec in pedibus cuiquam spes, sed in lacertis fuit. Porro rex Darius fiducia uirium,  non hostem a finibus Persarum arcere, sed intra regni sinum recipere gloriosius ratus, flumen Euphratem, et montem Cilicie murum illum sine impedimento transire permisit, ac demum in campis Adrasti dirigit aciem aduersus cum. Habuit itaque Darius in ea congressione sexcenta millia militum. Sed tam numerosus exercitus mox terga uertit, superatus non minus Alexandri arte, quam Macedonum uirtute. Magna cedes Persarum in eo prelio fuit; de exercitu uero Alexandri nouem tantum cecidere pedites, et centum uiginti equites. Post hanc uictoriam maior pars Asie statim ad Alexandrum defecit. Denique plurima gessit bella cum prefectis Darii, quos iam non tam armis quam nominis sui terrore superauit. Iam enim milites Alexandri  Persicum aurum, et totius Orientis opes quasi suam predam ducebant, nec belli periculorumque, sed diuitiarum meminerant. Posthec autem Darius cum quadringentis millibus peditum, et centum millibus equitum in aciem procedit. Occurrit ei Alexander, et committitur prelium ingentibus animis. In eo prelio uterque rex uulneratur, et tandiu tamen anceps fuit quoad fugeret Darius. Exinde magna cedes Persarum secuta est, cesa enim sunt sexaginta millia et unum peditum, et equitum decem millia, capta quadraginta millia. E Macedonibus cecidere pedites centum et triginta, et equites centum quadraginta. In castris Persarum multum auri et ceterarum opum inuentum est, et inter castrorum captiuos capta est Darii mater, et uxor,  eiusdemque soror, et due Darii filie, quarum redemptionem, oblata etiam dimidia regni parte, Darius non obtinuit. Illas tamen Alexander haberi apud se ut reginas precepit, filiabus non sordidius matrimonium dignitate patris sperare iussit. Post hec autem Darius in gratiam uictoris Alexandri aureis uincitur catenis a cognatis suis. Et uinctus pariter cum Persarum regno uitam finiuit. Cuius corpus Alexander more regio sepeliuit. Sicque Persarum regnum cessit in potestatem Macedonum, postquam steterat per annos ducentos triginta unum

 Interea uero Tyrum florentissimam urbem Alexander expugnauit, et Alexandriam super amnem Tanaim edificauit, et Indiam expetiit, ut ultimo Oceani limbo imperii sui fines terminaret. Ubi cum Poro ipsius gentis rege fortissimo equo uectus singulari certamine dimicauit, sed occiso deiectus equo concursu satellitum suorum mortem euasit. Subactis deinde omnibus Orientis gentibus usque ad flumen Indum et ad Oceanum, statuit remeare retrorsum. uerum, cum Darium regem annis duntaxat quinque superuixisset, et Babyloniam reuersus fuisset, suorum insidiis in eadem urbe, in ipso etatis et uictoriarum flore, uitam ueneno finiuit, uite uidelicet sue anno tricesimo secundo, regni uero sui duodecimo. Quo defuncto successores eius orbem  uniuersum, qui Macedonum uiribus subactus fuerat, inter se partiti sunt, sed postea uaria bellorum sorte confligentes ad paucos potestas collecta est. Prima partitio talis fuit: Ptolomeus accepit Aegyptum, Africam, Arabiam; Laius Militenus Syriam, Philotas Ciliciam, Philo Illiricos, Acropatus Mediam maiorem, Sother Mediam minorem, Schynus Suzanianam gentem, Antigonus Philippi Phrygiam maiorem, Nearchus Lyciam et Panphiliam, Cassander Cariam, Menander Lydiam, Leonatus Phrygiam minorem, Lysimachus Thraciam et Pontum, Eumenus Cappadociam et Paphlagoniam, Seleucus summam castrorum, Cassander Antipatri stipatores et satellites regis, Traxiles Seres inter Hydaspem et Indum, Phiton Agenoris colonias in  Indis conditas, Oxiarches Paropamenos in fine Caucasi, Subitores Aracusios et Chedros, Statanor Drancheos et Areos, Amyntas Athrianos, Sicheusita Sogdianos, Canor Parthos, Philippus Hircanos, Frataphanes Armenios, Tlepolemus Persas, Peucestes Babylonios, Arthous Pelassos, Archesilaus Mesopotamiam. Post hec, ut supra, dictum est, ad paucos potestas collecta est. Et Philippus quidem, qui et Arideus dictus est, tandem obtinuit Macedoniam, Seleucus Syriam, Antigonus Asiam minorem, Ptolemeus Lagi filius Aegyptum. Isti sunt igitur reges qui post Alexandrum Magnum in Macedonia regnauerunt, Philippus qui et Arideus, Cassander, Antigonus et Alexander Cassandri fili, Demetrius,  Pyrrhus, Lysimachus, Ptolemeus Ceraunos, Meleagrus, Antipater, Sosthenes, Antigonus, Philippus, Perses. Post hec finitum est regnum Macedonie. Romani enim, interfecto Persa, Macedones, Illyrios et Galatas liberos esse iusserunt  .



CAP. uII. De regnis Syrie.

Porro isti sunt reges Syrie, qui post Alexandrum Magnum in ea regnauerunt: Seleucus, Nicanor, Antiochus Sother, Antiochus Theos, Seleucus Gallinicus, Seleucus Cerannos. Antiochus iste relaxauit sacerdotes et scribas, et cantores templi Domini a  tributis, et a regio uectigali, et ab illis oneribus multis. Post hunc regnauit Seleucus Philopator filius eius; iste est Seleucus, qui Heliodorum Ierosolymam misit ad spoliandum erarium, quod erat in templo Domini. Sed Heliodorus, diuino correptus iudicio, infecto negotio ad regem est reuersus. Denique Seleucus successorem reliquit Antiochum fratrem suum, qui Epiphanes, id est illustris, nobilis siue preclarus est appellatus. Iste est Antiochus, qui radix peccati in principio primi libri Machabeorum nominatur, qui tot abominationes fecit in Ierusalem. Quo mortuo regnauit Antiochus Eupator filius eius annis duobus. Et post hunc Demetrius Seleuci filius egressus ab urbe Roma uenit in Syriam, in regnum uidelicet patris sui. Cuius aduentum  comperto exercitus, qui cum Antiocho Epiphane fuerat, eiusdem Antiochi filium, hoc est Antiochum Eupatorem, qui iam regnare ceperat, interfecit; sicque Demetrius Seleuci filius, qui et Sother dictus est, regnum obtinuit. Alexander uero filius Antiochi Eupatoris cum uenisset, exercitum collegit, oppressoque Demetrio regnum recepit. Post, Demetrius filius Demetrii, fugato Alexandro, potestatem ad se reuocauit. Deinde Triphon quidem paruum Alexandri eiusdem filium Antiochum adolescentem, quem nutriendum acceperat, occidit, sed illo tandem oppresso regnum in progenie Seleuci permansit. Porro Demetrio Antiochus Cyprius successit, et huic Antiocho Antiochus Cyzicenus, et Antiocho Cyziceno Philippus. Tertio decimo anno  post mortem Alexandri Magni Seleucus in Syria regnare cepit, in Asiam autem quadragesimo. Cucurritque regnum usque ad prefatum Philippum per reges decem septem, et annos ducentos uiginti. Post hec Syria in ditionem Romanorum uenit. Antiochus enim in Parthos fugiens Pompeio se tradidit, postquam Philippus captus est a Gabino.



CAP. uIII. De regno Asie.

In Asia minore post Alexandrum Magnum regnauit Antigonus annis decem nouem. Post hunc autem regnauit Demetrius Poliorcetes decem septem annis. Post hunc Demetrius Seleuco regi Syrie se tradidit, et regnauit Seleucus in Asia et Syria. His igitur breuiter exsecutis, ad sequentia transeamus. Sed  priusquam de Ptolemeo Lagi filio, qui post Alexandrum magnum in Aegypto regnauit, dicam, exordium regni Aegypti, cuius supra memini, cursumque eius usque ad hec tempora paucis expedire curabo  .



CAP. IX. De regno Aegypti.

Quidam in Aegypto primum deos siue heroas quosdam regnasse ferunt sic: Festus primus annis sexcentis octoginta. Sol secundus septuaginta septem. Sosinosiros tertius trecentis uiginti. Orontoliarchus quartus decem octo. Tiphon quintus qua  draginta quinque. Post hec Mirtheorum regna sic. Procaanubes annis octoginta tribus. Apion sexaginta septem. uera autem narratio habet quod a natiuitate Abrae sexta decima dynastia, quam Aegyptii summam potestatem uocant, Thebeorum apud Aegyptios initium accepit, currens per annos centum nonaginta. Quindecim enim dynastie in regno Aegyptiorum iam transacte fuerant, et sextadecima ut diximus, qua Thebei regnabant exorta est. Dynastia igitur decima sexta, regnauerunt Thebei annis centum nonaginta. Dynastia decima septima, pastores octo. Dynastia decima octaua Diapolitanorum Amasis primus. Hic fuit tempore famis, sexto anno eius regnare incipiens, Chebron secundus, Menophis, Mephres, Miffar, Mutosis, Theutemosis,  Amenophis, Ortus, Achencheres, Achoris, Ebencres, hic submersus est. Acherres, Cherres, Armeus qui et Danaus, Ramesses qui et Aegyptus, Menophis. Dynastia decima nona, Zetus, Rampses, Amenophis, Ammenephus, Thuores, qui et Polybus. Ad hunc Menelaus cum Helena post excidium Troianorum diuertit. Dynastia uigesima, Diapolitanorum. Dynastia uigesima prima, Sinendis, Psusennes, Nefercheres, Amenophis, Osochor, Psinaces, Psusennes.

Dynastia uigesima secunda Sesonchosis, Osorton, Tacelosis. Dynastia uigesima tertia Petubas, Orsochon, Psannios. Dynastia uigesima quarta, Bochoris. Dynastia uigesima quinta Sabachon, Aethios, Sobicus, Tharacus, Aethiops. Dynastia uigesima  sexta, Merres, Aethiops, Stephinatis, Neheompos, Nechao Psammeticus, Nechao secundus, qui et Necepsos, Psammites, qui et Psammeticus, uafres, Amasis. Dynastia uigesima septima Persarum annis centum et undecim. Cambyses, fratres magi, Darius, Xerses Darii filius, Artabanus, Artaxerses, Xerses secundus, Sogdianus, Darius nothus. Post hec Egyptus a Persis recessit, et proprios reges habere cepit, sicut subiectum est. Dynastia uigesima octaua, Amarcheus, Saites. Dynastia uigesima nona, Nephrites, Achoris, Psammites, Nephrites, Nectanebus. Post hec Artaxerses qui et Ochus, Nectabo rege Aegypti in Aethiopiam pulso, Aegyptum obtinuit, et ex inde usque ad Alexandrum Magnum Perse dynastiam Aegypti tenuerunt ab  anno decimo septimo Ochi usque ad septimum Alexandri: et nunc Aegyptus in potestatem Grecorum uenit. Hac preterea tempestate, qua prefatus Ochus in Perside regnauit et in Aegyptio, Brennus, qui apud urbem Senonensem regnabat, cum trecentis millibus Gallorum in Italiam uenit, et eam usque ad Senogalliam supra mare Adriaticum sitam  occupauit, et ibi ab inuicem separati sunt, quorum ad centum millia Delphos adeuntes Grecorum gladiis perierunt. Alia uero centum millia in Italia remanserunt, Ticinumque, Mediolanum, Bergamum, et Brixiam constituentes, Cisalpine Gallie nomen dederunt. Unde Gallia Transalpina, que ultra Alpes respectu Italie habetur, et Gallia Cisalpina, que cis Alpes est, uocitatur. Et hec de Brenno, Gallis, et Gallis pauca dixisse sufficiat. Porro Ocho successit Arxes filius eius, et Arxi Darius Arxis filius, et Dario, ut supradictum est, Alexander Magnus, cuius imperii anno septimo Aegyptus in potestatem Grecorum uenit. Post Alexandrum denique Magnum regnauit Ptolemeus Lagi filius in Alexandria Aegypti.



CAP. X. De regno Aegyptiorum post Alexandrum Magnum


Sciendum autem quod omnes reges Aegypti communi uocabulo primum Pharaones sunt dicti, ab Alexandro uero magno usque ad Cleopatram Ptolemei siue Lagide; a Ptolemeo Lagida Lagi filio. Cucurrit itaque regnum Alexandrie usque ad Octauianum [Octauium] Augustum per reges duodecim, quorum ista sunt nomina: Ptolemeus Lagida. Iste Ierusalem dolo cepit, et Iudeos captiuauit. Ptolemeus Philadelphus. Iste uetus Testamentum de Hebreo in Grecum transferri fecit, et Iudeorum captiuitatem relaxauit. Ptolemeus Euergetes, Ptolemeus Philopator, Ptolemeus Epiphanes, Ptolemeus  Philometor. Ptolemeus Euergetes, Ptolemeus Phiscon, qui et Sother. Ptolemeus Alexander, Ptolemeus qui a matre deiectus est, Ptolemeus Dionysius, Cleopatra. Post hec Aegyptus in potestatem Romanorum uenit, cuius regnum semper mollitiem est secutum, et tandem in femina prostratum, cuius finem inferius explicabo  .



CAP. XI. De regno Sicyoniorum

Regnum Sicyioniorum, sub Aegialeo primo rege exortum, ab anno uigesimo quarto Nachor aui Abrae usque in annum decimum septimum Heli sacerdotis et iudicis Isrel, cucurrit per annos noningentos sexaginta et unum, et per reges triginta unum, quorum ista sunt nomina: Aegialeus, Europs, Felchim, Apis,  Telon, Aegiorus, Thurimachus, Leucippus, Mesaspus, Eratus, Plemeus, Orthopolis, Marathias, Maratus, Echireus, Chorax, Epopeus, Laomedon, Sichon, Polibus, Inachus, Phestus, Adrastus, Polyphides Pelasgus, Zeuxippus. Post hec sacerdotes Carnii prefuerunt annis uiginti octo, quorum ista sunt nomina: Archelaus, Antomidus, Mecludutus,  Heuneus, Theonaus, Amphicius, Caridus. Post hec finitum est regnum Sicyoniorum  .



CAP. XII. De regno Argiuorum.

Regnum Argiuorum sub Inacho primo rege exortum, usque ad nouissimum Acrisium cucurrit per annos quingentos quadraginta quatuor ab anno primo Iacob patriarche usque ad annum duodecimum Debore et Barach iudicum Isrel. Reges igitur Argiuorum sunt Inachus, Phoroneus, Apis, Argus, Criasus, Phorbas, Triopas, Crotopus, Sthelenus, Danaus, Lynches, Abas, Pretus, Acrisius. Post hec in Mycenas imperium est translatum. Perseus, Acrisio non sponte interfecto, migrauit ab Argis. Reges Mycenarum sunt Perseus, Sthelenus, Earisteus Stheleni filius, Atreus et Thyestes, Agamemnon,  Egystus, Orestes, Thisamenus, Pentilus, Comethes  .



CAP. XIII. De regno Atheniensium.

Regnum Atheniensium a Cecrope rege primo exortum, ab anno uicesimo secundo Moysi, hoc est quadragesimo quinto ante egressionem Isrel de Aegypto usque in annum uigesimum nonum Manasse regis Iuda, cucurrit per annos noningentos quinquaginta tres. Reges igitur sunt, Cecrops, Cranaus, Amphiction, Ericthonius, Pandion, cuius filie Progne et Philomena, Erictheus, Cecrops Ericthei, Pandion Cecropis, Aegeus Pandionis, Theseus Aegei, Menesteus, Demophoon Thesei, Oxintes, Aphicitas, Thimotes, Melanthus, Codrus Melanthi. Hucusque reges; posthec autem principes sunt  constituti, quorum singuli principatum usque ad finem uite tenuerunt, Medrus Codri, Acastus, Archippus, Theusippus, Phorbas, Mezades, Diognetus, Pheredus, Ariphron, Thespieus, Agamestor, Aeschilus, Almeon, Carops, Aesimedes, Elidicus, Hippomenes, Leocrates, Absander, Eurixias. Post hec annui principes Athenis constituti sunt nouem ex nobilibus ciuitatis  .



CAP. XIu. De regno Lacedemoniorum.

Regnum Lacedemoniorum sub Eurystheo primo rege exortum, ab anno septimo Samuelis iudicis Isrel usque in annum quadragesimum nonum Ozie regis Iuda, cucurrit per annos trecentos uiginti  quinque, et reges nouem, quorum ista sunt nomina:  Eurystheus, Agis, Echestratus, Labores, Doristeus Agesilaus, Archilaus, Thelectus, Alcamenes  .



CAP. Xu. De regno Corinthiorum.

Regnum Corinthiorum sub Alethe primo rege exortum, ab anno octauo Samuelis iudicis Isrel usque in annum primum Ioatham filii Ozie, cucurrit per annos trecentos uiginti. Reges fuerunt: Alethes, Trion, Agilaus, Primiras, Bacis, Agelas, Eudemus, Aristomedes, Agemon, Alexander Thelestes, Pritanis  .



CAP. XuI. De regno Lydorum.

Regnum Lydorum sub Ardiso primo rege exortum, ab anno quadragesimo octauo Ozie regis Iuda, usque in annum quadragesimum tertium transmigrationis cucurrit per annos trecentos triginta, et  per reges nouem, quorum ista sunt nomina: Ardisus, Aliattes, Meles, Candaules, Giges, Ardis, Sagdiates, Aliattes, Cresus. Post hec subuersum est regnum Lydorum a Persis. Cresus namque Lydorum rex cum Medi et Perse Babylonem obsiderent, contra eos Chaldeis auxilium tulit, propter quod postea subuersa Babylone a Cyro rege Persarum bello oppetitur et superatur. Sicque regnum Lydorum in Persarum ditionem transiit  .



CAP. XuII. De regno Parthorum.

Parthi postquam a Seleuco rege defecerunt, proprios reges habere ceperunt, quorum ista sunt nomina: Arsaces, Arsaces, Priapacius, Phrahates, Mithridates, Phrahates, Artabanus, Mithridates,  Orodes. His temporibus, Crassus, Romanum assecutus consulatum, per Mesopotamiam tendens in Parthiam, Euphratem fluuium, contra fedus Luculli et Pompeii, consulum Romanorum, transiuit, et Carras usque peruenit, ubi a Parthis circumuentus exercitum amisit, et ipse est exstinctus. Porro Orodi successit Pacorus, et Pacoro Mithridates magnus, et Mithridati magno Pharnaces filius eius. Hic est Pharnaces, qui in bello Pharsalico Pompeio auxilium tulit, quem post mortem Pompeii Iulius Cesar in Ponto deuicit.



CAP. XuIII. De regno Numidie.

Reges Numidie, sunt Gala: Masinissa, Mycipsa,  Adherbal, Hiempsal, Iugurtha.



CAP. XIX. De regibus Babylonie.


Reges Babylonie sunt Merodach, Baladam, Nabuchodonosor. Nabuchodonosor, Euilmerodach, Egesar, Labosordach, Balthasar. Isti sunt reges Chaldeorum, qui, quamuis gestis fuerint insignes, in numero tamen regum illustrium non computantur.



CAP. XX. De regno Latinorum.

Regnum Latinorum sub Iano, ut dicunt, primo rege exortum ab anno septuagesimo sexto Aoth Iudicis Isrel usque in annum octauum Darii regis, qui est octogesimus post transmigrationem Babylonis, decimus post reuersionem, quartus post instaurationem templi, cucurrit per annos octingentos  uiginti et nouem, et reges Latinos sex, Albanos quatuordecim, Romanos septem usque ad Tarquinium superbum. Reges Latini fuerunt Ianus, Saturnus, Picus, Faunus, Latinus, Aeneas. Albani, Ascanius, Siluius Posthumus Aenee filius, Siluius, Aeneas, Siluius Latinus, Siluius Epithus, Siluius Capis, Saluius Capetus, Siluius Tyberinus, Siluius Agrippa, Siluius Aremulus, Siluius Auentinus, Siluius Procas, Siluius Amulius, Romani, Romulus, Numa Pompilius, Tullus Hostilius. Ancus Martius, Tarquinius Priscus, Seruius Tarquinius, superbus. Post hec, expulsis ab urbe regibus per Brutum, consules rempublicam tractabant usque ad Iulium Cesarem, hoc est, usque ad annum uicesimum Hircani regis et sacerdotis Iudeorum per annos quadringentos  sexaginta duos sic. Brutus post expulsos reges primus consul sub anno primo, deinde decem uiri constituti sunt anno 40. Camillus consul anno 136. Quintius dictator anno 148. Papirius consul anno 186. Manlius, et Regulus anno 243. Publicius Cornelius Scipio anno 292. Fabius Maximus dictator anno 298. Lucius Aemilius Paulus. Terentius uarro anno 299. Leuinus et Marcellus anno 304. Claudius Nero et Marcus Liuius Salinator anno 305. Scipio Africanus maior anno 311. Scipio Africanus minor anno 364. Scipio Nasica anno 391. Posthumus et Metellus anno 393. Marius et Ceneus Mallius anno 401. Sylla anno 422. Marcus Tullius Cicero anno 469. Pompeius, Crassus anno 457. Cesar solus imperat  anno 462. Istos de temporibus consulum excerpsimus, ex eo quo reges expulsi sunt usque ad Iulium Cesarem singulos annos suos et tempora quibus post reges rempublicam tractabant adnotantes, et eos magis signauimus, quorum temporibus, uel ab ipsis uel ab aliis aliqua magna gesta referuntur, uerbi gratia temporibus Papirii consulis ea que de Alexandro Magno scripta sunt. Temporibus Scipionum, bella punica. Temporibus Marii, Iugurthinum. Temporibus Ciceronis, Catilinarium. Primus itaque Romanorum monarcha Iulius Cesar exstitit, cuius gesta paucis expediam  .



CAP. XXI. De Iulio Cesare primo imperatore Romano, et Pompeio Magno.


Iulius itaque Cesar Gallorum gentem ferocissimam multis preliis expugnauit. Nauibus denique in Britanniam transuectus, Romanum imperium ultra terre limitem dilatauit, mare uidelicet Oceanum, quod totum intra decennium consummauit. Quo transacto, decerni sibi a senatu Romano postulauit alterum consulatum; contradictum est a Marcello ter consule, adnitente Pompeio. Deinde decretum est a senatu, ne in Urbem nisi dimisso ueniret exercitu. Quod Cesar grauiter tulit, et contractis undique uiribus, Romam hostiliter contendit, et Rubicone fluuio transmisso, Ariminium cepit, et Rauennam se contulit. At Pompeius, et omnis Romanorum  senatus, crescentibus Cesaris uiribus trepidi, tanquam Italia pulsi Greciam adierunt, Dyrrachium gerendi belli sedem eligentes. Cesar autem, cum iam aduersus Pompeii duces multa peregisset certamina, tandem Romam intrauit, et ex erario publico fractis ianuis pecuniam tulit, quam suis militibus erogauit. Interea uero apud Dyrrachium multi reges Orientis ad Pompeium cum auxiliis deuenere; quod audiens Cesar, agmine comparato, per Epirum in Thessaliam uenit. Pompeius octoginta et octo cohortes ordine triplici collocauit, fueruntque in exercitu eius peditum quadraginta millia, et equites in sinistro cornu sexcenti, et in dextro quingenti. Inter quos erant reges multi, senatoresque  et equites Romani plurimi. Contra Cesar similiter octoginta cohortes triplici ordinauit dispositione. In exercitu Cesaris fuere minus quam triginta millia peditum, et equites mille; sed dum utrinque certaretur, tandem uniuersus Pompeii fugit exercitus. Cesa sunt in eo prelio Pompeianorum duodecim millia, et centuriones triginta quatuor. Pompeius fugiens onerariam nauim nactus, in Asiam properauit, et inde per Tyrum in Aegyptum transiit. Ibique statim ut littus attigit, iussu Ptolemei adolescentis, in gratiam Cesaris uictoris, occisus est. Pompeio interfecto, Cesar, Syriam peruagatus, Alexandriam uenit, ubi Alexandrinis petentibus prefatum Ptolemeum adolescentem Alexandrie regno donauit; qui tamen illico contra Cesarem rebellauit, et bellum instruxit. In quo bello referuntur  cesa hominum uiginti millia, et duodecim millia septuaginta nauibus dedita. Unde territus Ptolemeus scapham ascendit ut fugeret, sed multis post eam in eamdem scapham insilientibus mersus, necatusque est. Cuius dum corpus ad littus deuolutum fuisset, indicio lorice auree cognitum fuit, quem cum Cesar Alexandriam premisisset, Alexandrinos desperatione ad deditionem cegit. Quibus patratis rursus regnum Aegypti Cleopatre dedit. Demum uero Syriam peruagatus, Pharnacem in Ponto deuicit. Indeque Romam secundo regressus  dictator et consul est appellatus; deinde in Africam transiens, omnes magni Pompeii duces atque nepotes debellauit. Conflixit apud Mundam ciuitatem aduersum Pompeii duces, Labienum atque Accium uarrum, et superauit. Sed et filiam Pompei Pompeiam, Faustum, et Syllam, Affranium et Petreium interfecit. Cato uero apud Uticam sese interemit. Indeque reuersus Romam, rerum summam ac potestatem solus sibi presumpsit, quam Greci monarchiam uocant; sed dum ibi reipublice statum contra morem malorum clementer instaurat, auctoribus Bruto et Cassio, in curia uiginti quatuor uulneribus  confossus interiit, post annos tres et menses sex quam imperare inceperat. In hac coniuratione ducentos sexaginta conscios fuisse ferunt. Romanus uero populus dolore stimulatus capitolium cum auctoribus cedis incendere uoluit. Apud quos etiam post modum memorabilis factus est, ut omnes post illum imperatores, Cesares nuncupentur. Breuiter itaque ortus, cursus et occasus regnorum mundi, que a tempore, quo post diluuium disseminatum est genus humanum super terram, exstiterunt, usque ad tempus Hircani pontificis, declaraui  .



LIBER SEXTUS. Tractat de imperatoribus Romanis, a natiuitate Christi, id est ab Octauio, usque ad Traianum; continet capita tredecim.



CAP. I. De concordia agitur precedentium et sequentium.


Deinceps conabor regnorum ac regum seriem, et nomina simili ordine, quomodo ab incarnatione uerbi usque ad tempora nostra cucurrerunt explicare.  Lineam namque computationis qua presentis seculi cursum metimur, in geminas partiti sumus partes; superiorem eius partem ab exordio seculi usque ad incarnationem uerbi porrigentes; subteriorem atque posteriorem ab incarnatione uerbi deorsum ad nos usque extendimus. Post tempora consulum monarche in Romana republica imperium obtinuerunt, primo Iulio Cesare corripiente imperium, repetitusque est Rome mos uni parendi, anno ab Urbe condita septingentesimo uigesimo secundo, ab exactis uero regibus quingentesimo octogesimo; pro rege, imperatore, uel sacratiore nomine post Augusto appellato.



CAP. II. De Octauiano secundo monarcha et de natiuitate Christi.


Secundus Romanorum monarcha, interfecto Iulio Cesare, Octauianus [Octauius] exstitit. Hic Illyricum et Pannoniam occupauit, et Sicambros, et Artures Hispanie populos superauit, et moribus informauit. Norici, Dalmate, Mesi, Bosphorani, Thraces, Daci, Sarmate, ducum eius sunt superati uirtute. Sed antequam regni monarchiam obtinuisset ipse, Augustus Italiam, et Galliam, et Hispaniam, Antonius uero Asiam Pontumque possidebat. Porro Antonius, cum esset socer eius, repudiata Augusti sorore, Cleopatram Aegypti reginam sibi copulauit, et Augusto bellum indixit. Sed ubi uentum est ad prelium, Antonius imperatorem sustinere non ualens, propria manu se interfecit, Cleopatra uero admotis sibi serpentibus  morte sopita est. Tunc Augustus, potitus Alexandria urbe opulentissima, Romam triumphans ingressus est. Quibus patratis, Parthi inclyti nominis gloria territi, Romana signa que Crasso interfecto diripuerant, ei ultro reddiderunt, et obsidibus datis  fedus ab eo suscipere meruerunt. Ad hunc quoque Indi, Garamantes, Aethiopes legatos cum donis miserunt. uenit ad eum et Herodes rex Iudee deposito diademate, et insignibus regni sequestratis, eo quod fuisset de amicis Antonii. uenit, inquam, humili habitu, sed regia mente. Cumque coram imperatore fidem, quam Antonio seruauerat, elegantissime perorasset, Cesar fidem et bonitatem admiratus in homine: Salue, inquit, et nunc magis utere regno tuo, quoniam non inuidemus uirtutibus, sed delectamur. Et hec dicens, imposuit coronam capiti eius, ampliauitque regnum eius dans ei Gaddaram et Hyponam, Samariam et Ioppen, Turrim quoque Stratonis. Ex quibus Herodes Turrim quoque  Stratonis aulicis edificiis uenustauit, et Cesaream iussit appellari. Pacatis igitur omnibus per uniuersum orbem regionibus: Exiit edictum a Cesare Augusto, ut describeretur uniuersus orbis. Hec descriptio prima facta est a preside Syrie Cyrino. Ascendit autem Ioseph a Nazareth Galilee in Bethlehem Iuda, eo quod esset de familia Dauid, ut profiteretur et ipse cum Maria desponsata sibi uxore pregnante . Anno igitur imperii Octauiani Augusti quadragesimo secundo, regni Herodis trigesimo primo, Olympiadis centesime nonagesime tertie, cum per orbem terrarum firmissima pax uigeret, iehsu Christus Filius Dei in Bethlehem Iude nascitur secundum fideles promissiones. In cuius ortu angeli exsultantes cecinerunt: Gloria in excelsis  Deo, et in terra pax hominibus bone uoluntatis . Magi quoque uenerunt ab Oriente adorare eum, offerentes ei munera, aurum, thus et myrrham . Herodes autem mala suspicione perterritus, occidit omnes pueros, sperans inter cetaneos Christum interficere. Preterea agebatur funestus Herodes suspicione mala per multa flagitia, et ne ignobilis uideretur, copulauit sibi Mariannem Aristoboli filiam. Deinde copulauit sibi nouem mulieres, sed inter omnes pollebat Marianne excellentissimi gratia decoris, unde diligebat eam Herodes, nec offensam. uolebat. uerum in Mariannem scena adulterii contexitur, quod Antonio imaginem suam destinasset, ut pulchritudine sua perstrictam excitaret in se uiri non sobriam mentem; quod audiens  Herodes iussit eam interfici. Sed non multo post secuta est facti penitentia. Itaque Marianne illi audiri et uideri uidebatur, et interdum consistere cum illa et confabulari. Addebantur illi stimuli ab aliis, qui ei a filiorum insidiis cauendum denuntiabant, asserentes quod ultrices materni exitii manus in eum armarent. Tandem igitur ad urbem Sebasten Alexander, et Aristobolus  perducti, patris imperio strangulati sunt. Fecit occidi etiam Antipatrum filium suum Herodes. Denique morbo intercutaneo depressus lecto decubuit, et tandem morte pessima uitam finiuit. Successit igitur Herodi Archelaus filius eius, maiestate quidem minor, sed uitiis non inferior. Florebant per idem tempus Rome uirgilius, Sallustius, Terentius,  Horatius, Liuius, Hortensius. Porro Augustus Cesar erat ad recipiendas amicitias parcus, sed ad retinendas constantissimus. Fuit mitis, gratus, ciuilis animi et lepidi, corpore toto pulcher, sed oculis magis. Auxit Romam edificiis multis, illo glorians dicto: Urbem inueni lateritiam, relinquo marmoream. Nole morbo obiit, et Tiberium suum priuignum sibi successorem reliquit.



CAP. III. De Claudio Tiberio Cesare.

Claudius Tiberius ad imperium sublimatus, imperauit circiter uiginti duos annos. Iste tante modestie fuit primum, ut diceret boni pastoris esse pecus tondere, non deglubere. Apud hunc denique rex Archelaus de insolentia accusatus uiennam  Gallie urbem exsilio relegatus est, et ad minuendam regni Iudaici potestatem, fratres Archelai tetrarche sunt constituti, Lysanias, Philippus, Herodes. Anno autem duodecimo Tiberii Cesaris Pilatus Iudee preses est designatus. Annoque quinto decimo Tiberii Cesaris, procurante Pontio Pilato Iudeam, et predictis filiis Herodis regiones sibi commissas procurantibus, factum est uerbum Domini super Ioannem Zacarie filium in deserto. Et uenit in omnem regionem Iordanis, predicans baptismum in remissionem peccatorum . Eodem anno Dominus noster iehsu Christus euangelicam doctrinam inchoauit, et duodecim apostolos elegit. Deinde elegit septuaginta duos discipulos. Herodes autem tetrarcha abstulit fratri suo Philippo uxorem suam Herodiadem. Cumque  argueret eum Ioannes Baptista, uinxit eum, trusitque in carcerem, ac demum fecit eum decoliari apud castellum quod Macheronta dicitur. Porro, eodem anno quo capite cesus est sanctus Ioannes, passus est Dominus noster iehsu Christus, et resurrexit tertia die. Mos autem erat Romanis antiquitus, ut prouinciarum iudices, si quid noui in illis quas regebant prouinciis contigisset, senatui scripto nuntiarent. Pilatus ergo scripsit epistolam ad Tiberium de his que in Dominum nostrum Iesum Christum perpetrata fuerant, significans ei quod ipse esset uere Saluator mundi. Tunc Tiberius cum suffragio magni fauoris retulit epistolam ad senatum, postulans ut Christus Deus haberetur. Porro senatus Christum recusauit, indignans quod non sibi secundum morem  prius epistola delata fuisset. Ab illa itaque die cepit immutari laudatissima prius Cesaris modestia in penam contradictoris senatus. Interea apostoli Ierosolymis Matthiam ordinauerunt , ac demum septem diaconos, quorum ista sunt nomina: Stephanus, Philippus, Procorus, Nicanor, Timon, Parmena, et Nicolaus Antiochenus . Ab hoc orta est heresis Nicolaitarum. Per idem tempus Philippus descendens in Samariam predicauit ibi uerbum Dei, et crediderunt multi. Sed et Simon Magus, qui eamdem urbem magicis artibus dementauerat, baptizatus est. Cunque peruenissent illuc Petrus et Ioannes, et Simon uideret per manus eorum impositionem Spiritum sanctum dari credentibus, obtulit eis pecuniam, postulans ut sibi ista  potestas concederetur, sed uerbis Petri grauiter confutatus abscessit. Circa hos denique dies Paulus Apostolus eligitur, et Stephanus Ierosolymis lapidatur, et Iacobus Alphei patriarcha constituitur. Apostoli quoque, cum iam Iudea uerbum Dei repulisset, singulas prouincias adierunt. Petrus Cappadociam et Antiochiam, Ioannes Asiam, Paulus Greciam, Andreas Achaiam, Mattheus Aethiopiam, Philippus Scythiam, Simon et Iudas Persidem, Bartholomeus Indiam minorem, Thomas Indiam maiorem. Porro illi, qui ad fidem conuertebantur, discipuli, non Christiani uocabantur. Sed florentissima apud Antiochiam Ecclesia congregata, prima cepit credentes in Christum Christianos appellare.  Preterea Cesar, cum iam suos et extraneos pariter puniret, resolutis in urbe Roma militie artibus, Armenia a Parthis, Mesia a Dacis, Pannonia a Sarmatis, Gallia a finitimis gentibus direpte sunt. Demum uero insidiis Caii Caligule exstinctus est.



CAP. Iu. De Caio Caligula.

Tradidit igitur Caius Caligula imperator creatus regnum Iudee Agrippe Herodi, filio Aristoboli filii Herodis magni et Mariannes. Tradidit igitur illi Caius Philippi, Lysanie, et Herodis tetrarcharum tetrarchias, et Herodem incestum una cum Herodiade in Hispanias eterno damnauit exsilio. Filiam quoque Herodiadis, que in decollatione sancti Ioannis saltauerat, uiuam terra deglutiuit. Preses etiam  Pilatus non remansit impunitus, sed apud uiennam exsulans propria manu se interfecit. Hac preterea tempestate Mattheus Euangelium scripsit. Interea Cesar profectus querere hostem uiribus otiosis, Germaniam Galliamque percurrens, Bellinum Britannorum regis filium in deditionem suscepit. Et sic est Romam reuersus. His quoque diebus Iudei apud Alexandriam commota seditione, cede profligati, exponendarum querelarum causa Philonem quemdam eloquentissimum ad Cesarem mittunt. Sed Cesar spreuit eius legationem. Demum uero iussit templum quod erat Ierosolymis profanari, et se ut Deum adorari. Obscenitate denique morum suorum omnibus odibilis factus, a pretorianis militibus est occisus.



CAP. u. De Claudio Caligule patruo.


Claudius itaque Tiberius, Caligule patruus, imperator creatus est. Hic in Britanniam transuectus partem illius insule in deditionem suscepit, et Orcades insulas Romano imperio adiecit; sicque Romam reuersus filio suo Britannici nomen imposuit. His diebus misit prefatus Herodes rex manus ut affligeret quosdam de Ecclesia; occidit autem Iacobum fratrem Ioannis gladio, et apprehendit Petrum, et misit eum in carcerem, ut produceret eum post Pascha populo ; sed non permisit hoc diuina prouidentia. Herodes denique cum spectacula in honorem Cesaris celebraret, et a populo pro splendore deauratarum uestium acclamaretur Deus et non homo, in superbiam elatus ab angelo percussus est,  et concepta infirmitate mortuus est. Et successit ei Agrippa filius eius. Igitur primus alienigenarum apud Iudeos regnauit Herodes magnus. Post hunc Archelaus filius eius, et post hunc Herodes tetrarcha frater Archelai. Post hunc quoque Agrippa Herodes filius Aristoboli, et nouissime Agrippa filius Agrippe Herodis. Hic usque ad extrema templi excidia perdurauit Romanis semper amicus, et ab illa Iudeorum seditione tutissimus. Hoc quoque tempore Petrus Romam adiit, et Marcus Euangelium scripsit. uerum Claudius Cesar Britannicum filium suum exsortem imperii fecit, et Neronem filie sue Octouiane maritum sibi successorem reliquit.



CAP. uI. De Nerone.

Nero igitur Romanum consecutus imperium quinquennio  ualde molestus exstitit, et imperii sui anno secundo Festum Iudee prefecit, apud quem Paulus, causa dicta, uinctus Romam dirigitur, et ibidem per biennium in libera custodia redactur. Inde post relaxatus Hispanias adiit, sed inde Romam reuersus iterum tenetur et ligatur. Per idem quoque tempus Festo Iudee procuratori successit Albinus, et Albino, Florus. Florus autem iste, presente Bernice [Beronice] regis Agrippe sorore, honorabiles uiros Iudeos Ierosolymis in die solemni flagellis uerberauit, et patibulis fixit. Quod non ferentes Iudei contra Romanos rebellare ceperunt, ad quos domandos mittitur a Cesare uespasianus magister militie cum Tito filio. Circa hos dies denique Simon  Magus populum Romanum ita dementare cepit, ut ante missis imaginibus suis adoraretur ut Deus. Sed cum Petrus adolescentem propinquum Cesaris quem Simon magicis artibus suscitare non ualebat, in nomine Iesu Christi suscitasset, confusus Simon offensum se dixit a Galileis, relicturumque se urbem minatur, et diem quo supernis sedibus inueheretur pollicetur. Cum uolaret, orante Petro, corruit, et confractus mortuus est. Sed Nero Cesar super hec indignatus iussit comprehendi Petrum, cumque fletibus fidelium uictus, urbem se egressurum promisisset Petrus, uidit occurrentem sibi Christum Dominum, et eum adorans ait: Domine, quo uadis? Cui Dominus, uenio, inquit, Romam iterum crucifigi. Intellexit igitur Petrus hoc dictum de passione sua,  et reuersus et tentus crucifixus est. Paulus quoque apostolus capite cesus est. Ceterum tempore Neronis Euangelium a Luca scribitur, et Iacobus patriarcha Ierosolymis pertica fullonis excerebratur. Porro Cesar Nero hostis iustitie, primus persecutionem in Christianos excitauit. Matrem quoque suam, sororem, uxorem, et omnes propinquos suos pene interemit. Occidit petam Lucanum, et Senecam preceptorem suum. Sed cum hec et multa alia mala faceret, Galba in Hispania imperator est creatus, Nero autem desertus ab omnibus ab Urbe fugit, et seipsum interfecit. Per idem tempus floruerunt Rome pete Lucanus, Ouidius, Satirici Iuuenalis et Persius, et Seneca tragicus, et alter  philosophus, Musonius, atque Plutarchus.



CAP. uII. De Galba Cesare.

Galba post mortem Neronis Romam ueniens imperauit mensibus sex, et diebus totidem, et adoptauit sibi Pisonem adolescentem, sed hos ambos Otho in medio foro interfecit et imperium inuasit.



CAP. uIII. De Othone.

Otho itaque imperauit mensibus tribus, contra quem uitellius Lucio uitellio tertio consule natus, dimicauit. Sed Otho, se suosque uinci in prelio uidens, seipsum interfecit.



CAP. IX. De uitellio.

uitellius igitur imperium adeptus, imperauit mensibus octo. Interea uespasianus prouinciam Iudaice gentis debellabat. Conualescente itaque in exercitu rumore ciuilium bellorum de nece Galbe et Othonis,  et imperio uitelii, qui post alios quasi fex resederat, uiri ueteris militie et duces uespasianum quasi maturum ad consulendum et ad preliandum ualidum, inuitum imperatorem creant. Tunc uespasianus cum Tito filio suo Iudea egressus Alexandriam ingredi festinauit. Sciebat namque illic esse maximas uires reipublice, ubi compositis rebus erga se prospere, Antiochiam est reuersus. Indeque Mutiano duce ad Italiam premisso, ipse per Cappadociam et Phrygiam iter direxit. uitellius itaque sinistro excitatus nuntio Cecinne duci exercitus sui summam periculi committit. Porro Cecinna Roma progressus, ut ualidam manum aduentare cognouit, conuocatis centurionibus suadet desistere bello eo quod gloria imperatoris  preponderaret. Sed dum Cecinna moras inuertit, dux partis aduerse Antonius nomine ei occurrit, et conserto prelio eum superauit. Quod ubi uitellius comperit, primum molitus est imperium deponere, sed postea animatus a quibusdam Sabinum uespasiani fratrem nichil mali suspicantem interfecit. Post diem alterum adest Antonius, occurritur ex aduerso, trinoque circa urbem congressu habito, fusi et cesi sunt uitelliani. Deficientibus itaque uitellianis, uitellius in cellulam quamdam se intrusit, indeque turpiter protractus ad forum ducitur, et occiditur, et demum in Tiberim tractus, communi caruit sepultura.



CAP. X. De uespasiano et destructione Ierosolymorum.

 uespasianus igitur ad imperium sublimatus anno Incarnationis Dominice septuagesimo primo, imperauit annis nouem, mensibus undecim, diebus uiginti. Interea cum apud Iudeos corrupta essent iura legis, et uiolata religio, deseruit eos diuina Prouidentia, et non solum urgebant Romani, sed et ipsi inter se domesticis seditionibus laborabant. Omnis seditionis erant duo principes, quorum unus erat quidam Ioannes, uir leuis, populi lues, doli callidus, fallendi artifex, qui fallaciam uirtutem putaret, elegantie duceret carissimos circumuenire. Alter erat Simon, non dispar crudelitate, quamuis inferior opum quantitate. Porro Titus exsecutor triumphi paterni cum ualida manu ab Alexandria ad obsidionem Ierosolymorum est reuersus. Obsedit eam  igitur die solemni Pasche, quo frequens eo turba Iudeorum conuenerat iusto Dei iudicio, ut qui in die Pasche Saluatorem nostrum interemerant, in ipso uelut in uno carcere conclusi, feralis pene exitium, quod merebantur, exciperent. Denique cohortati sunt factionum uiri conspirantibus studiis patriam defendere. Ioannes in castro cui nomen Antonia preliabatur. Simon ad Ioannis sepulcrum uicem tuende urbis suscepit. Iudeis itaque audaciam desperatio dabat; Romanis glorie cupiditas uirtutem addebat. Titus monebat militem consilio pugnare, et eam solam dicebat uirtutem cui comes esset prouidentia. Cesi sunt itaque multi mortales. Arietibus autem quatientibus, paulatim cadebat murus,  et soluta parte prima murorum Iudei ad murum secundum concesserunt. Fugientibus ergo Iudeis, Romani introierunt et murum exteriorem diruerunt. Erat ciuitas plena horroris. Ubique luctus, ubique pauor, clamor mulierum, eiulatus senum, morientium gemitus, uiuentium desperatio. Denique Cesar admouere arietem ad murum secundum iubet. Tandemque ui insistentis Cesaris solutus est murus secundus. Unus murus supererat, hic est tertius, cum iam Titus temperare militem iubet, suadet Iudeis ne se incendiis urbis inuoluerent; que iam armis teneretur, se ueniam prestiturum, si modo uel sibi uel patrie consulerent. Igitur triduo expleto, quia nichil a Iudeis pacificum afferebatur, Titus menia aggreditur. Interea clausis infuderat se  mirabilis fames. Itaque iam in occultis mandebant incocta cibaria, miserabilis esca, lacrymabilis cibus, parentes filiis, filiique parentibus de ipsis faucibus cibum eruerant. Sed quid opus etiam pondus huius famis explicare? Cum ibi gestum sit facinus, quale nec apud Grecos, nec apud Barbaros ullus accepit auditus. Manebat in ciuitate mulier quedam infelix, que infantem suum necauit, assauit et comedit. Sed dum assaretur nidor incensi ad principes seditionis peruenit, quem fame cogente secuti, hospitium mulieris ingressi sunt. Compertum est itaque quod factum fuerat. Repleuit continuo totam urbem tanti sceleris nefas, et unusquisque ante oculos positum parricidalis conuiuii cibum perhorrescebat. Sed et plerique horrore perterriti, ad hostem confugerunt.  Quo comperto, Cesar exsecratus infelicis terre contagium, manusque eleuans ad celum, talia protestabatur: Ad bellum quidem, o commilitones, uenimus, sed aduersus homines belluis crudeliores decertamus. Fere diligunt fetus suos, quos etiam in fame nutriunt. Hoc est ultra omnem acerbitatem, ut membra que genuit mater deuoret. Ab hoc contagio me tibi mundus absoluo, quecunque in celo potestas es. Scis enim quod pacem frequenter obtuli. O infelix ciuitas, in qua talis officina taleque ministerium est! Operiant eam ruine sue, et abscondant huius mundi contagium, ne sol uideat, et ne stellarum spectet globus, aut maculentur aurarum spiracula. Thyesteas dapes fabulam putabamus, flagitium uidemus, cernimus ueritatem tragediis atrociorem. Maturius igitur bellum conficiamus,  et exeamus terram exsecrabilem et perniciosam. Et his dictis admouere muro arietes iubet. Euoluto igitur biennio postquam obsessa est ciuitas, uictor Titus machinis et aliis bellicis instrumentis muros eius irrupit, non tamen sine suorum sanguine. Rupto muro, solito terribilior increpuit sonitus tube. Titus audito fragore muri, et clangore tube exercitum suum iubet ad arma concurrere. Et iam hostes irruerant, iam cuncta turbauerant, fiunt uulnera super uulnera, gladius obtunditur ferri rigore. Cerneres sanguine tanquam fluuio inundari terram: ubique strages, ubique luctus, ubique periculum, ubique clamor, ubique desperatio. uerum nocte superueniente uterque requieuit exercitus. Mane  facto precepit Cesar ianuas templi argento opertas succendi. uolebat autem Titus templum reseruare, sed cum principes dicerent radices rebellionis funditus euertendas, quidam de Romanis admouit ignem porte templi, que uocabatur Speciosa, et liquefactus auri rigor lignum nudauit, ac deinde furor ignis ingrediens in penetrabilia templi sese proripuit. Flamma iam depascebat templi conclauia, et accurrit Titus cupiens cuiusmodi edes essent inspicere, cuius gratia motus precellentiorem fuisse operibus templorum suorum fatebatur, et quia tam honestum non nisi summi Dei domicilium crederetur. Mirabatur saxorum magnitudinem, metalli nitorem, uenustatem operis, gratiam pulchritudinis. Interea unus ex sacerdotibus sese dedit, et quedam uasa,  lucernas duas, mensas, crateras, phialas aureas, et peripetasmata templi. Phinees quoque custos gazophylacii comprehensus, ostendit sacerdotum purpuram multam, coccum, et cinnamomum, et thymiamata, et aromata, et uasa, et uestem sacratam summi pontificis. Denique Ioannes Tito se tradidit, et Simon a Rufo Terentio comprehensus, Tito est presentatus. Concremata est igitur ciuitas, et murus ad solum usque deiectus. Denique uespasianus et Titus magnificum de Iudeis reportantes triumphum Romam ingressi sunt, et continuo in toto Romanorum regno pacem pronuntiauerunt. Itaque uespasianum respublica Romana fato quodam ne penitus rueret assecuta est. uerum anno uite sue septuagesimo seriis ioca, quibus delectabatur, admiscens  interiit. Nam cum uentris eluuie fessus surrexisset: Stantem, ait, imperatorem excedere terris decet. Sicque exanimatus est, cui successit Titus filius eius.



CAP. XI. De Tito uespasiani filio.

Titus ad imperium sumptus imperauit annis duobus. Hic fuit omni genere uirtutum mirabilis, et morum imperialium floribus adornatus. Qui in tantum facundissimus fuit, ut causas Latino pemate peroraret, tragedias Grece componeret. uerum assumpte dominationis decurso biennio cum ingenti suorum luctu apud Sabinos exanimatus est febre.



CAP. XII. De Domitiano.


Domitianus, Titi frater iunior, imperauit annis quindecim, et mensibus sex. Iste Cattos et Germanos deuicit, et Rome multa edificia construxit. Ipse edificauit templum Pantheon, quod nunc in honorem omnium sanctorum est consecratum. Domitianus autem atrox factus multos illustres uiros occidit, multos in exsilium misit. Inter quos et Ioannem apostolum in Pathmos insulam relegauit exsilio. Porro Domitiani temporibus Clemens papa in Galliam uiros ad predicandum destinauit: Lugdunensibus Photinum, Narbone Paulum, Turonis Gratianum, Cenomanis Iulianum. uerum Domitianus cum crudeliter populum in urbe Flauiarum, exercitum foris hostes cederent, a senatu interfectus est, corpusque eius  caruit sepultura.



CAP. XIII. De Nerua.

Nerua ad imperium sublimatus primo edicto suo cunctos exsules reuocauit, quos Domitianus exsilio damnauerat. Unde et beatus Ioannes Ephesum rediit. Porro per Asiam pullulauerunt hereses multe Cerinthi, et Ebionis, et aliorum qui negant Christum in carne uenisse. Quos apostolus Antichristos uocat. Igitur contra eorum prauitatem prefatus apostolus rogatu multorum scripsit Euangelium. Denique Nerua Cesar reipublice multum consuluit, dum Traianum uirum strenuum sibi in filium adoptauit.



LIBER SEPTIMUS. Tractat de imperatoribus a Traiano usque ad Constantinum Magnum; continet capitula uiginti tria.



CAP. I. De Traiano Cesare.


Traian usigitur, genere Hispanus, apud Agrippinam urbem insignia imperii suscepit. Moxque Germaniam, et trans Danubium gentes multas superauit, et nationes trans Tigrim et Euphratem in prouincias redegit, et usque ad Indie fines post Alexandrum Magnum accessit. Erat ei domi sanctitas, et in armis fortitudo. Huius temporibus Ioannes apostolus requieuit. Eiusque temporibus ebulliente persecutione, Clemens papa in mare precipitatus est, Simon filius Cleophe crucifixus, Ignatius bestiis traditus et papa Alexander martyrio coronatus. uerum Plinius secundus, orator et historiographus, scripsit imperatori, preter confessionem Christi et honesta conuenticula, Christianos nichil contrarium  Romanis legibus facere, moxque Dei nutu Cesar temperauit edictum. Hic Cesar Traianus denique apud Seleuciam, Isaurie urbem, profluuio uentris exstinctus est.



CAP. II. De Aelio Adriano.

Aelius Adrianus, imperium adeptus, imperauit annis uiginti uno. Hic erat musicus, geometra pictor,  fictorque ex ere, atque facetus, id est acerrimus ad prouocandum, et respondendum serio, ioco, maledictis. Hic edoctus per Quadratum et Aristidem scripsit epistolam ad Minutium proconsulem Asie nemini licere Christianum sine criminis obiectione et probatione damnare. Iudeos denique, prouinciam Palestinam quondam suam depopulantes, ultima cede perdomuit, et Ierosolymam reedificauit, et Aeliam de suo nomine appellauit. Cuius opera factum est ut loca sancta Dominice passionis, et resurrectionis quondam extra urbem iacentia, nunc urbis muro septentrionali circumdentur. Denique precepit ne quis Iudeus eam intraret, Christianis tantum urbe permissa. Floruit per idem tempus Aquila orator, et Aquila interpres.



CAP. III. De Antonio Pio.


Antonius Pius proinde, ab Adriano adoptatus in filium, imperium est adeptus. Hunc Iustinus philosophus benignum erga Christianos reddidit. Porro Antonius ita tranquillus exstitit, ut merito Pius sit appellatus. Erat autem carens gloriatione et ostentatione. Ad hunc Indi, Bactriani et Hircani legatos  miserunt, iustitia tanti imperatoris comperta. Decessit autem anno imperii sui uigesimo secundo. Floruerunt per idem tempus Galenus insignis medicus, et Iustinus martyr, et Iustinus philosophus.



CAP. Iu. De Marco Aurelio et Aurelio Commodo.

Marcus Aurelius Antonius imperium consecutus, imperauit annis nouemdecim, mensibus undecim. Asciuit autem ad imperii partem Aurelium Commodum propinquum suum. Hi ambo de Parthis triumphauerunt. Hac preterea tempestate quarta persecutio in Christianos distillauit. uerum persecutionem lues magna est secuta, que multas prouincias uastauit, maxime Italiam. Ab armis denique nulla usquam quies, sed per omnem Orientem, Illyricum, Italiam, Galliam, bella feruebant. Sed  Aurelius Commodus dum cum fratre ueheretur in uehiculo, morbo, quem Greci apoplexian uocant, suffocatus est. Marcus autem Antonius nouis conditionibus seueriores leges temperauit. His denique diebus Marcomani, Quadi, uandali, Sarmate, et omnes pene Germanie populi Quadorum finibus exercitum Romanum circumuallauerunt. Coarctatus igitur Romanus exercitus siti et hostis periculo in preces effusus, ad inuocationem nominis Christi tantum inde pluuie obtinuit, ut largissime reficeretur. Barbari uero fulminum ictibus perterriti, in fugam uersi sunt. Floruerunt per idem tempus Hegesippus historiographus, et Theodotion interpres. Preterea imperator in Pannonia constitutus  obiit, cui successit Lucius Aurelius Commodus filius eius.



CAP. u. De L. Aurelio Commodo.

Aurelius Commodus imperauit annis tredecim. Hic luxurie deditus occidit plurimos senatorum. Imperatoris flagitia urbis pena subsecuta est. Nam Capitolium fulmine ictum est, quod Romanam bibliothecam concremauit. His diebus facta est questio de Paschate, ut de celebrato concilio apud Cesaream Palestine statutum fuit ut in die Dominico celebretur. Porro Commodus cunctis incommodus, in domo uestali strangulatus interiit.



CAP. uI. De Aelio Pertinace.

Aelius Pertinax a senatu imperator creatus, imperauit mensibus sex, quibus uix expletis, Iuliani  iurisperiti scelere in palatio interfectus est.



CAP. uII. De Iuliano.

Iulianus imperauit mensibus septem. Is apud pontem Miluium ciuili bello exstinctus est. His temporibus Africanus historiographus floruit.



CAP. uIII. De Seuero Cesare.

Seuerus igitur imperator creatus, natura seuus, multis preliis lacessitus, fortissime quidem, sed laboriosissime rempublicam rexit. Hic Phesceninum, qui in Aegypto et Asia ad tyrannidem aspirauerat, interfecit. Iudeos et Samaritas cercuit. Parthos et Arabes superauit, et Claudium Albinum, qui se in Gallia Cesarem fecerat, occidit: et insulam Britanniam magnis preliis recepit. uerum hic quintam persecutionem in Christianos excitauit. Porro  apud Eboracum obiit, et reliquit filios Bassianum et Getam. Floruit his temporibus Symmachus interpres.



CAP. IX. De Aurelio Antonino Bassiano.

Aurelius Antoninus Bassianus, Seueri filius, imperium adeptus, imperauit annis septem; hic fuit libidine intemperantior patre, qui etiam nouercam suam duxit uxorem. His temporibus Symmachus hereticus predicabat Christum ex Ioseph semine esse natum et legem Iudaico ritu custodiendam. Cesar denique Aurelius Antoninus Bassianus contra Parthos egressus apud Edissam occisus est, cui successit nulla uoluntate senatus Macer Macrinus, palatii prefectus.



CAP. X. De Macro Macrino.

 Macer igitur Macrinus post Antonium inuasit imperium, sed emenso anno interfectus est.



CAP. XI. De Marco Aurelio Antonino.

Marcus igitur Aurelius Antoninus Gabalus imperio potitus nullam sui, nisi obscenitatis memoriam dereliquit. Hic tumultu militari Rome exorto cum matre interfectus est.



CAP. XII. De Alexandro Mammea.

Alexander Mammeas, senatus et militum uoluntate imperium adeptus, in Persas expeditione commota, Xerxem eorum regem uictor oppressit. Cuius mater Mammea Christiana Origenem audire curauit. His quoque temporibus Tiburtius et ualerianus cum Cecilia uirgine Rome martyrizati sunt. Porro Alexander apud Maguntiacum a Maximo filio interfectus  est.



CAP. XIII. De Maximo Iulio.

Maximus Iulius, qui et Maximinus, imperium assecutus, propter Mammeam et Christianam Alexandri familiam, persecutionem in sacerdotes et clericos excitauit. Anno autem imperii sui tertio a Pupeieno tyranno Aquileie interfectus est. Pupeienus quoque cum imperium cum Balbino fratre suo usurparet, ambo in palatio cesi sunt.



CAP. XIu. De Gordiano.

Gordianus, Romanum sublimatus in regnum, postquam aduersus Parthos feliciter dimicasset, suorum fraude super Euphratem interfectus est. Floruit hac tempestate Africanus uir inter ecclesiasticos  scriptores nominatissimus, Porphyrius quoque philosophus.



CAP. Xu. De Philippo qui et M. Iulius et eius filio.

Philippus qui et Marcus Iulius dicitur appellatus, imperator constitutus, anno ab Incarnatione Domini ducentesimo trigesimo septimo imperauit annis septem. Hic Philippum filium suum sui consortem fecit imperii, et primus imperatorum Romanorum exstitit Christianus. uerum ambo imperatores fraude Decii circumuenti sunt et occisi.



CAP. XuI. De Decio.

Decius, Romanum postquam inuasit imperium, ad prosequendos Christianos, unus post Neronem, feralia dispersit edicta. Denique non possumus euoluere quante multitudines hac persecutione furente  consumpte sint. Hac preterea tempestate Nouatus heresim condidit, qui dicebat lapsorum in persecutione fratrum penitentiam non suscipiendam. Porro Decius, non totis duobus annis expletis, cum filio suo in medio barbarorum interfectus est.



CAP. XuII. De Gallo Hostiliano, et uolusiano filio eius, et Aemiliano tyranno.

Gallus Hostilianus cum uolusiano filio suo imperium adeptus, cum floreret in initio, sanctos uiros, qui pro pace regni eius supplicabant, persequi cepit. Sed exorta persecutione, exorta est etiam ultio uiolati nominis Christiani. Nam nulla fere prouincia Romana, nulla ciuitas, nulla domus fuit, que pestilentia euacuata non sit. Hac igitur sola pernicie insignes Gallus et uolusianus dum contra Aemilianum  nouis rebus studentem ciuile bellum moliuntur, occisi sunt. Aemilianus quoque tertio mense inuase tyrannidis exstinctus est. Porro circa hos dies Origenes defunctus est.



CAP. XuIII. De ualeriano, et Galieno.

ualerianus ab exercitu in Rhetia imperator creatus est. Assumpsit autem Galienum quemdam nomine in consortem imperii. Porro ualerianus ita primum sanctos Dei uenerabatur, ut domus eius Dei esse Ecclesia crederetur. Sed deprauatus postmodum per quemdam magum, fidem Christianorum detestari cepit. Octauus denique a Nerone, adigi per tormenta Christianos ad idololatriam iussit. uerum persecutionis huius non est impunitate gauisus. Nam postquam Christianos interfici iussit, subito solute barbare  gentes laxatis habenis fines Romanorum ingrediuntur. Grecia et Macedonia, Pontus et Asia Gothorum inuasione perduntur. Germani Rauennam usque perueniunt. Alemanni Gallias ingrediuntur. Quadi et Sarmate Pannoniam depopulantur. Parthi Mesopotamiam auferunt. Posthumius in Gallia tyrannidem inuasit, quam decem annos tenuit. Sed postea suorum seditione militum peremptus est. Ad extremum uero ualerianus a rege Persarum Sapore captus, donec uixit, hanc infamis officii penam tulit, ut accliuis humi, non manu, sed dorso regem ascensurum in equum attolleret. At Galienus, tam claro Dei iudicio territus, solus rerum summam assecutus lenius agere cepit, et pacem Ecclesiis condonauit. Statimque ira Dei in misericordiam uersa est; et Aemilianus  tyrannus, cum apud Maguntiacum res nouas moliretur, occisus est; et Marius, qui in Galliis Posthumi post mortem imperium inuaserat, interfectus est; et uictorinus, Cesar a Gallis creatus, oppressus est. In Oriente quoque per Odenatum uicti Perse, et defensa Syria, et recepta etiam Mesopotamia. Denique Galienus imperator Claudio succedente defunctus est.



CAP. XIX. De Claudio et Quintilio.

Claudius, uir strenuus et moribus probus, imperator creatus, Gothos, iam per annos quindecim Illyricum Macedoniamque uastantes, magna strage cercuit. Unde illi in curia clypeus aureus, et statua simul equestris erecta est. His diebus Paulus quidam  hereticus indigna de Christo sentiens predicabat eum hominem communis nature fuisse, et de terra initium sumpsisse. uerum Claudio imperatore defuncto, Quintilius frater eius ab exercitu est electus, et in solio sublimatus, sed septimo die imperii sui interfectus occubuit.



CAP. XX. De Aurelio, seu Aureliano, et Tacito, et Floriano imperatoribus.

Aurelius, uir industrie militaris experientissimus, imperium adeptus, Gothorum gentem diris preliis profligauit, ditionemque Romanam antiquis terminis stabiliuit, et Syriam totam et receptam sibi uindicauit. His diebus apud Antiochiam celebre est concilium aggregatum, in quo prefatus Paulus conuictus, et damnatus est. uerum cum exire de domo Ecclesie  nollet, interpellatus est Aurelianus, qui eum ui publica precepit expelli. Nondum enim erat Aurelianus prauis deprauatus consiliis, quibus processu temporis bonum propositum mutauit. Sed cum piorum sanguinem impiissimus funderet Aurelianus, inter Constantinopolim et Heracliam diuinitus est exstinctus. Quo defuncto Tacitus imperauit mensibus sex. Et hoc in Ponto interfecto, Florianus Romanum adeptus est imperium. Qui et ipse imperii sui tertio mense apud Tarsum est occisus.



CAP. XXI. De Probo.

Probus, denique, sortitus imperium, Gallias iamdudum a barbaris occupatas, per multa bella tandem deletis hostibus liberauit. Egit duo ciuilia bella, unum in oriente, quo Saturnum tyrannum oppressit, et  alterum quo Proculum et Bonosum apud Agrippinam coloniam interfecit. Hac preterea tempestate quidam Manes, genere Perses, acer ingenio, uita et moribus barbarus, Paraclitum se nominabat. Ab hoc diffusa est heresis Manicheorum. Hic asserebat duo esse principia, unum boni, et alterum mali. Porro Probus imperator apud Sarmium militari tumultu necatus est.



CAP. XXII. De Caro Narbonensi, et Numeriano.

Carus Narbonensis potitus imperio, cum filios suos duos consortes regni fecisset, ad bellum Parthicum profectus, in castris fulmine ictus interiit. Numerianus uero, qui cum patre profectus fuerat, inde rediens Apri soceri sui fraude necatus est.



CAP. XXIII. De Diocletiano et Maximiano imperatoribus


Diocletianus igitur ab exercitu imperator electus, Numeriano perempto, anno Incarnationis Dominice ducentesimo septuagesimo sexto, imperauit annis ferme uiginti. Hic imperator factus Aprum Numeriani interfectorem manu sua interfecit, et Carinum Numeriani fratrem apud Dalmatiam occidit. His diebus Amandus et Eliandus in Gallia, collecta rusticorum manu, perniciosos tumultus excitauerunt. Unde Diocletianus Maximianum Herculeum Cesarem elegit, et in Galliam destinauit, qui facile rusticam manum uirtute militari compescuit: sed in ipso itinere Thebea legio Heduno loco Gallie a Ganno sub prefato Maximiano pro Christo libenter occubuit.  Anno autem decimo nono imperii Diocletiani, dum prosperis incrementis Ecclesia Dei per uniuersum orbem dilataretur et cresceret, subito persecutionis turbo increpuit. Et hec persecutio eousque flagrauit, ut etiam Oceani limbum transiret, et semel cepta rabies usque ad septimum Constantini Magni annum feruere non cessauit. Hac preterea tempestate octodecim millia martyrum passi sunt intra Romam. Sed dum ista geruntur, graues per omnes fines Romani imperii rebellionum fragores concrepuerunt: Carausio rebellante in Britannia, et Achilleo in Aegypto, cum et Quinquagentiani Africam infestarent, et Narseus rex Persarum Orientem bello premeret. Quo periculo motus Diocletianus Maximianum Herculeum ex Cesare fecit Augustum; Constantium  uero, et Maximianum Galerium Cesares elegit. Porro Carausius fraude Alecti socii sui est occisus. Alectus per Asclepiadotum prefectum est oppressus. Alemanni quoque, qui et ipsi rebellauerunt, per Constantium Cesarem sunt deuicti. Et Quinquagentiani per Maximianum Augustum sunt edomiti. Diocletianus apud Alexandriam interfecit Achilleum. Maximianus Galerius hino cum Narseo congressu habito, tertius uictus aufugit sed iterum in hostem reuersus magnis eum uiribus superauit. Denique Diocletianus ab inuito exegit Maximiano, ut simul imperium deponerent,  ac iunioribus substitutis, ipsi in priuato habitu consenescerent. Itaque sub una die Diocletianus apud Nicomediam, Maximianus apud Mediolanum purpuram deposuerunt. Tunc Galerius Maximianus, et Constantius Augusti, in duas procurationes, Orientis scilicet et Occidentis, Romanum imperium primi diuiserunt, et Galerius Maximianus Illyricum, Asiam et Orientem. Constantius uero Galliam Hispaniamque possidebat. Maximianus autem grauissimam persecutionem in Christianos excitauit. At Constantius mitius se agebat, et cultores Christi uenerationi habebat. Unde Dei gratia matura predictorum subsecuta est perditio tyrannorum. Nam Herculeus Maximianus imperium, quod abiecerat, iterum arripere uolens, a Constantino nondum imperatore Massilie  exstinctus est. Galerius autem Augustus Seuerum Cesarem ad Italiam cum exercitu misit. Ubi cum Urbem possideret, militum suorum scelere desertus et proditus, Rauenne exstinctus est. Diocletianus quoque, sicut iam dictum est, regia dignitate deposita, Salone defunctus est. Constantius denique strenuissimus imperator Eboraci deficiens, anno imperii sui decimo quinto, ordinauit Licinium Cesarem Hispaniarum, et Constantinum filium suum Cesarem Galliarum



LIBER OCTAuUS Tractat de imperatoribus a Constantino Magno usque ad Zenonem; continet capitula XIu.



CAP. I. De Constantino inquam Magno.


Constantinus igitur Magnus, Constantii moderatissimi, et egregii principis filius, in Britannia Dei nutu imperator constitutus, imperauit annis triginta duobus. In Orientis autem partibus regnabat Maximianus Galerius adhuc Augustus; Rome autem a pretorianis militibus Maxentius, Maximiani Herculei filius, imperator erat constitutus; qui postea in tanta fece uitiorum uersabatur, ut nichil diri facinoris ab eius uita uel actibus esset alienum. Igitur cum septimum annum in imperio suo perageret Constantinus, aduersus Maxentium conspirante secum collega suo Licinio bellum parauit. Et cum multa de imminentis belli necessitate pertractaret, uidit per soporem in celo signum sancte crucis , id est Thau, et angelos  sibi assitentes, et dicentes; In hoc signo uinces. Et euigilans signum, quod uiderat, in uexillo depinxit militari, et cum non procul a ponte Miluio castra posuisset, Maxentius furia instigatus ab Urbe per pontem nauigiis compositum egressus, hostiliter ei occurrit. Cumque utrinque acriter pugnaretur, et exercitus Maxentii uirtute sancte crucis prosterneretur, ad Urbem fugiendo remeare uolens Maxentius, pontem quem diximus nauigiis compositum, ascendit,  et continuo subsedere naues, et ipse lapsu equi, in profundo aluei demersus interiit. Tunc Constantinus Romam triumphans ingreditur et ita totius Occidentis imperium, cum ad Constantinum, tum ad Licinium peruenit. Tamen adhuc regnabat in Orientibus partibus Maximianus, uir impius, et mente ferox, quem Licinius Roma digressus expugnare parauit. Et cum iam ferro Licinii cecidisset exercitus Maximiani, pars que supererat Licinio se subdidit, et Maximianus turpiter fugit. uerum dum reparasset exercitum, et secundo uellet cum hoste confligere, dolore internorum uiscerum correptus est, ac demum luminibus morbo amissis uiuendi finem fecit. Interea Constantinus ualida squaloris lepra perfunditur, et cum a medicis curari non posset,  sacerdotes Capitolii dixerunt illi debere fieri piscinam in Capitolio, et impleri sanguine innocentum, et calente eo lotum posse sanari. Sed aggregatis innocentibus, dum pius princeps matrum lacrymas uidit, et eiulatum audiuit, illico facinus exhorruit, et propitiatus earum pueros iussit restitui matribus suis. Transacta autem die, apparuerunt ei in somnis apostoli Petrus et Paulus dicentes ei ut aduocaret de monte Soracte Syluestrum papam, quia  ipse et ostenderet piscinam, in qua lauaretur et sanaretur. Aduocatus itaque papa fidem Christi illi exponit, et credentem baptizauit, et egrediens de fonte Constantinus lepra corpore et anime pariter est curatus. Constantinus igitur Magnus, Christianus effectus, per totum Romanum imperium, publico precepit edicto ut templa idolorum clauderentur et Ecclesie edificarentur. Denique incredibile est memoratu quam breui eius studio sancta late per totum orbem creuerit Ecclesia. Porro Licinius inuidia stimulatus dissidium moliebatur, hoc in querelam reuocans, quod non ita pro se sicut pro Constantino Christiani solemnibus orationibus excubarent. Sed postquam intelligit molimina sua parum prodesse, manifeste imperatori bellum indixit. Factaque congressione,  in Bithynia circa Chrysopolim uictus est Licinius et comprehensus, atque apud Thessalonicam capite truncatus. Sicque Constantinus Dei nutu soliditatem Romani imperii solus obtinuit. Post hec edificauit Constantinus Byzantium maritimam urbem, uocauitque Constantinopolim de nomine suo; Urbem uero Romam cum palatio suo, quod Lateranense dicitur, concessit apostolis Petro et Paulo, et sancto pape Syluestro, et Constantinopolim imperialem sedem constituit; dignitate tamen Romani imperatores appellati sunt successores usque ad tempus illud, quo Romanum imperium ad reges Francorum translatum est. Postea enim ii, qui apud Constantinopolim imperabant, Grecorum potius imperatores sunt uocati. Exinde namque series temporum per reges  Francorum supputatur. Porro Constantinus sanciuit ut omnia que ad ecclesiasticum ordinem pertineant, Romani episcopi iudicio dispositionem accipiant. Helena quoque mater eius magnificentia singularis, diuinis admonita uisionibus, Ierosolymam petiit, lignum Dominice crucis exquisiuit, et mirifice per mortui cuiusdam ad uitam reuocationem inuenit. Sed et Constantinus prohibuit lata lege crucis supplicium, quod apud Romanos erat in usu, et figuratione solidorum illud iussit inscribi. Erat per idem tempus apud Antiochiam hereticus quidam presbyter, nomine Arius, qui predicabat Filium in diuinis creaturam esse, et Spiritum sanctum ab eo creatum. Addebat etiam quod erat tempus quando Filius  ipse non erat. Quod audiens Constantinus coadunari fecit synodum apud Niceam Bythinie urbem anno Incarnationis Dominice trecentesimo decimo sexto, conueneruntque eo trecenti decem nouem episcopi. In qua synodo definitum est Filium Patri esse consubstantialem, et Arius damnatus est, et ab Ecclesia segregatus. Floruit per idem tempus inter ceteros anachoritas seu eremicolas Panutius in Aegypto homo Dei. Sanctus quoque Euurtius Romane Ecclesie subdiaconus, qui in Galliam perquirendorum germanorum suorum causa tunc forte uenerat, in Ecclesia Aurelianorum coram clero et omni populo tertio per columbam demissam celitus, qui in episcopum eligeretur, designatus, eidem Ecclesie contifex consecratur. Porro sepe nominatus Constantinus  anno etatis sue sexagesimo quinto defunctus est. Qui donec uixit habitum suum gemmis, et caput suum perpetuo exornauit diademate. Nutriuit preterea semper bonas artes, sed precipue litterarum studia, legebat et ipse, scribebat, et meditabatur. Cui successerunt tres filit sui, Constantinus Rome, Constantius Constantinopoli, Constans Antiochie. Isti sunt autem, qui post Constantinum Magnum diuiso imperio Rome et Constantinopoli regnauerunt. Rome Constantinus, Iulianus Apostata; Rome et Constantinopoli Iouinianus. Rome et Constantinopoli ualentinianus, Gratianus, Theodosius. Rome et Constantinopoli Honorius, ualentinianus, Maximianus, Auitus, Maioranus, Athemius, Olybrius, Glycerius, Nepos, Augustulus, Odoacer, Theodericus,  Athalaricus, Theodoadus, et uitigis, Totila. Constantinopoli Constantinus, Iulianus Apostata. Constantinopoli et Rome ualens, ualentinianus, Theodosius. Constantinopoli et Rome Arcadius, Theodosius, Martianus, Leo primus, Leo secundus, Zenon, Anastasius, Iustinus, Iustinianus.



CAP. II. De Constantio, Constantino et Constante fratribus.

Constantius igitur, post patris obitum Romanum adeptus imperium, imperauit annis uiginti quatuor. Hic, ut factus est imperator, deprauatus est per necessarios suos a catholica fide; cuius presidio fulti Arianorum episcopi prosperitatem Ecclesie domestica turbatione uastauerunt, et plerosque catholicos uiros sibi uiriliter pro fidei iustitia resistentes  exsilio damnauerunt. Denique Constantinus Constantinopolitanus Augustus in suburbio Nicomedie defunctus est. Constans quoque frater eius, dum se intolerandis uitiis tradidisset, Magnetii tyranni dolo necatus est. Mortuo uero Constante, aduocauit Constantius Augustus Iulianum quemdam nepotem Magni Constantini, et constituit eum Cesarem Galliarum. Iulianus itaque factus Cesar deuicit Gallos mira felicitate, et cum militibus esset gratus, appellatus est ab eis Augustus. Quo nomine spreto Constantio Augusto, Italiam et Illyricum peruasit. Quod audiens Constantius expeditione belli Parthici derelicta, uenit contra illum. Sed in itinere defunctus est anno uite sue quadragesimo quinto. Quo defuncto, Iulianus  Constantinopolim ueniens factus est imperator. Hac preterea tempestate nata est heresis Anthropomorphitarum. Cuius auctor Andes quidam exstitit, qui dixit formam habere diuinitatem, et corporis partibus Deum esse distinctum, quod catholice contrarium est doctrine.



CAP. III. De Iuliano Apostata.

Iulianus igitur Apostata, factus imperator, reserauit templa gentilium, et factus est Christianorum ceteris persecutoribus callidior persecutor. Porro militie cingulum, et procurationem prouinciarum, officium iuris dicendi, Christianis non debere committi dicebat, ut pote quibus lex propria gladio uti uetuisset. Unde militibus publico postmodum precepit edicto, ut aut idolis sacrificarent, aut militie cederent.  uerum quidam catholici officium militie quam fidem zelo Dei deserere maluerunt. Peridem tempus ualentinianus, qui postea factus est imperator, zelum, quem proprietate habuit, non celauit. Quadam namque die dum templum ingrederetur Augustus, et minister aqua ingredientes aspergeret, ualentinianus, uidens guttam unam in chlamyde sua, pugno ministrum percussit, dicens se illa aspersione potius maculatum quam mundatum. Quod cernens Iulianus, iussit eum in custodiam recipi, ac demum ad eremum destinari. Sed cum annus et pauci pertransissent dies, ille pro mercede confessionis imperium recipit. Denique Iulianus, impudenter baptisma diluens sanguine sacrificiorum, cuncta faciebat quibus demones placari solent. Ipse quoque in Athanasium  persecutionem fecit, sed eum Dei nutu comprehendere nequiuit. His preterea diebus passi sunt Rome Ioannes et Paulus martyres Christi, sed et apud Sebasten Palestine urbem sancti Ioannis Baptiste sepulcrum populus paganorum funestis manibus effregit, et eiusdem martyris reliquias concremauit, et pulueri immistas per agros sparsit. Adfuere tamen quidam peregrini de Ierosolymis, qui pauca ossa incendio furtim subtraxere, et secum redeuntes deuexere. Denique Iulianus ad bellum Parthicum profecturus, amplius effrenata rabie in Christi cultores deseuire cepit. Sed cum a Ctesiphonte castra mouisset, et iam pugnaturus exercitum ordinaret, incertum a quo uentre sauciatus, punitur et dum moreretur, cepit Christum Deum blasphemare,  dicens: uicisti, Galilee, uicisti. Atque in his uerbis scelestus exspirauit.



CAP. Iu. De Iouiano.

Iouianus imperium consecutus imperauit mensibus octo, qui cum uiolenter post Iuliani necem a militibus ad imperium traheretur, dixit non se uelle paganis hominibus imperare, cum ipse esset Christianus. Cumque uox omnium proclamasset, dicentium se quoque esse Christianos, suscepit imperium. Pepigitque fedus cum Sapore rege Persarum, et Nisibim oppidum, partemque superioris Mesopotamie ei concessit. Moxque Persarum rex forum uenalium rerum illi in deserto preparari fecit. Et ita Iouinianus de medio hostium Romanum exercitum eduxit  illesum. uerum cum ad Illyricum per Galatiam remearet, in quoddam cubiculum nouum sese recepit, ubi calore prunarum, et nidore parietum nuper calce illitorum pregrauatus et suffocatus, octauo mense imperii sui uitam finiuit. Et tam pia atque tam leta principia mors immatura corrupit.



CAP. u. De ualentiniano Magno.

ualentinianus Magnus, cuius supra meminimus, uoluntate militum apud Nicenam urbem imperator creatus, imperauit annis undecim. Iste ualentem fratrem suum sibi in consortium regni assumpsit, et sibi quidem occiduas retinuit, fratri uero suo orientales partes regendas concessit. uerum ualens coniugis sue seductus est alloquio in heresim Arianorum, cum esset ante fide Catholicus et secundo  baptizatus est ab Eudoxio episcopo Ariano, qui Constantinopolitane urbis tabernacula tenere uidebatur. Qui ipso baptismate iureiurando obligauit miserum ualentem, ut in impietate permaneret, et contraria sapientes expelleret. Sed malignam insectationem diu texit, nec uiuente fratre uoluntati potestatem admiscuit, illius auctoritate compressus. His diebus Auxentius Ariani dogmatis assertor, qui Mediolanensium diu tenuerat presulatum, sero defunctus est. Cui Ambrosius adhuc cathecumenus uir consularis per uocem infantis in concione designatus subrogatur. Interea ualentinianus, Christi cultor, Saxonum gentem uirtute terribilem oppressit, et Alanos adeo contriuit, ut eam Meotidas paludes expetere compelleret. Sed rursus eos illuc  insecutus, dum situ et difficultate locorum impediretur, Troianos, qui Sicambriam inhabitabant, sibi in auxilium euocauit. Quibus decennio tributa, si auxiliarentur, indulsit. Qua promissione animati, cum essent locorum gnari, eos facile a palude perturbauerunt. Quorum uirtutem admiratus Augustus, Francos a ferocitate eos appellauit. Quorum originem uel successionem inferius latius explicabo. Floruit per idem tempus sanctus Martinus Turonensium episcopus. Denique ualentinianus Augustus anno regni sui undecimo apud Brigitionem oppidum defunctus est. Quo uita priuato, milites Italie assumentes ualentinianum filium eius quam tenerrimum, ad imperium prouexerunt, fratre eius Gratiano superstite et ualente eorum auunculo.



CAP. uI. De ualente.


ualens ergo, Deo odibilis imperator, post decessum fratris cum nepotibus suis Gratiano et ualentiniano minore imperauit annis quatuordecim. Porro Iustina, huius ualentiniani mater, Ariana, malignam sectam, quam ualentiniano marito suo uiuente celauerat, eo defuncto detexit, et orthodoxos ledere cepit. Tentauit denique sanctum Ambrosium in exsilium mittere. Sed dum ille indicto regine exire de Ecclesia nollet, cepit Iustina populum aduersus eum inflammare. Sed et populo tanta erga Ambrosium fuit obseruantia et in caritate perseuerantia, ut animas quam episcopum mallent  amittere. Unde illa sibi iniuriam factam existimata, apud filium cepit conqueri. Tunc adolescentulus, querimonia matris inflammatus, exercitum misit qui ecclesiam obsideret, ut eam nemo catholicus ingrederetur. Sed omnipotens Deus corda militum ad ecclesie munimentum conuertit; egredi quidem non sinebant, ingredi uero non prohibebant. Ambrosius uero cum orthodoxis, qui intra Ecclesiam tenebantur inclusi, ieiuniis et continuis uigiliis Deo uacabat. Qua occasione uigilie, hymni et antiphone in Ecclesia Mediolanensi primum ceperunt celebrari, cuius celebritatis consuetudo inde per omnes prouincias emanauit.

Sed dum hec in Italia geruntur, ualens, Deo odibilis imperator in Orientis partibus crudeli precepit  edicto, ut monachi militarent, et nolentes iussit interfici. Qua persecutione furente, multa sanctorum agmina monachorum pro Christo cesa referuntur. Et cum pene omnes Orientis Ecclesias pastore nudasset, in Cesaream Cappadocie uenit, ubi Basilium Magnum eiusdem urbis episcopum et per se et per prefectum suum promissis et terroribus ad Arianam perfidiam tentauit inclinare. Sed cum cum a rectitudine fidei flectere non ualeret, in exsilium cum mittere decreuit. Cumque legem, quam de eius exsilio scribi preceperat, manu propria roborare uoluisset, tertio in manibus eius calamus est confractus. Tunc eius animo terrore completo, ambabus manibus chartam rupit. uerum anno imperii ualentis decimo tertio, quatuor Scythie gentes, id  est Gothi, Hypogothi, Gippedes, et uandali una lingua utentes, et nichil aliud nisi tantum nomen mutantes, bipartito agmine Danubium transierunt. Siquidem gens Hunnorum eos ab antiquis eorum sedibus expulerat. Preerant his gentibus duo duces, Frigidernus et Athalicus. Qui cum inter se dissiderent ac bello deseuirent, Athalicus ad ualentem confugium fecit. ualens autem memorato Athalico aduersus Frigidernum auxilium tulit. Itaque ualentis Augusti fretus auxilio Frigidernum Athalicus superauit. Cuius beneficii gratia Gothi simplices poposcerunt, ut eis episcopi, a quibus regulam fidei discerent, mitterentur. Tunc ualens usus maligna prauitate doctores Ariani dogmatis misit eis, a quibus prima rudimenta fidei susceperunt. Sed et  uulfida quidam eorum episcopus, cuius episcopi uerba quasi leges immobiles conseruabant, Gothicas litteras adinuenit, et utrumque Testamentum in linguam propriam transtulit, et secundum Arianorum sectam deprauauit. Ipsi denique Gothi post modicum interuallum auaritia Maximi ducis fame compulsi, a ualente defecerunt, et per Thraciam sese diffuderunt. Contra quos ualens egressus de Antiochia bellum instructissimum parauit. Ubi statim primo congressionis impetu, conturbate equitum turme nuda peditum deseruere presidia. Moxque legiones eorumdem peditum equitatu hostium undique cincte, sagittarum nubibus obrute perierunt. Ipse uero imperator sauciatus cum in cuiusdam uillule casa lateret absconditus, ab insequentibus  hostibus deprehensus, subiecto igne case consumptus est decimo quinto imperii sui anno.



CAP. uII. De Gratiano et ualentiniano.

Gratianus, ualentiniani filius, ualente defuncto imperauit cum fratre suo iuniore ualentiniano annis sex. Iste fuit uir catholicus, et modestus, et admodum litteratus, parcus quoque cibi, et libidinis uictor. Sed cum exercitum suum negligeret, et Romanis militibus paucos ex Alanis, quos auro sibi deuinxerat, anteferret, in Africe partibus Firmus quidam excitatis erga se Maurorum gentibus purpuram sumpsit, et Africam et Mauritaniam deuastare cepit. Cesaraugustam etiam Hispanie ciuitatem nobilissimam dolo captam barbaris in predam  dedit. Quod audiens Gratianus Augustus, et considerans afflictum et desolatum reipublice statum, accersiuit ab Hispania Theodosium uirum moribus et etate maturum, et militia strenuum. Iste siquidem nuper, a ualentiniano Magno ad Hispaniam destinatus, effusas Maurorum gentes per Africam et Mauritaniam multis preliis edomuerat. Hunc igitur uirum propria uirtute nominatissimum Gratianus contra Firmum ordinauit imperatorem. Theodosius autem, mox ut factus est imperator, subactis barbarorum gentibus in Oriente, Thraciam ab omni bellorum strepitu liberauit. Sed et Gratianus Hunnos et Gothos magnis preliis superauit, et urbem Constantinopolim uictor intrauit. Interea uero in Britannie partibus Maximus quidam, uir strenuus  et imperio dignus, si non contra rempublicam aspirasset, tyrannidem arripuit. Cuius prefectus Andragatus Gratianum dolo et insidiis interfecit. At ualentinianus, fratris nece comperta, fugit in Illyricum, dicens quod hoc malum matris causa, que Ariana erat, sustineret. Theodosius uero Archadium suum filium apud Constantinopolim imperatorem relinquens, ad uindictam Gratiani properauit. Et dum ad Italiam uenit, occurrit ei ualentinianus. Quem Theodosius paterna pietate suscepit, ac demum Alpes transmeauit, et Maximum cepit et occidit. Andragatus uero, Maximi nece comperta, precipitem sese in undas dedit. Igitur ualentinianus iunior in regno constitutus, exstincto Maximo, eiusdem filio uicto, quem imperatorem Gallis Maximus  reliquerat, ipse in Gallias se recepit, ubi cum tranquillam rempublicam in pace ageret, apud uiennam dolo Arbogastis comitis sui, ut ferunt, strangulatus est. Mortuo igitur ualentiniano Augusto, Arbogastes Eugenium tyrannum mox imperatorem creare ausus est. Legit itaque hominem, cui cingulum imperatoris imponeret ipse aucturus imperium. Moxque uir ille animo barbarus, cum filio manu, audacia, potentiaque nimius, contraxit innumeras copias uel Romanorum presidiis uel auxiliis barbarorum alibi sibi potestate, alibi uero cognatione subnixas.



CAP. uIII. De Theodosio Magno.

Theodosius igitur Magnus, Gratiano imperatore defuncto, imperauit annis quindecim. Porro, sicut  dictum est, interfecto iuniore ualentiniano, Eugenius et Arbogastes instructas acies campis expedierant, et Alpium alta latera, imperuiosque transitus premissis callide insidiis occupauerant, etsi numero uel uiribus impares, sola tamen belli positione uictores. At uero Theodosius in summis Alpibus constitutus, expers somni ac cibi, sciens quod destitutus a suis, nesciens quod clausus alienis, Dominum Christum solus solum qui possit omnia, corpore humi fusus, mente celo fixus orabat. Deinde autem postquam insomnem noctem precum continuatione transegit, et testes, quas in precum presidii celestis appenderat, lacrymarum lacunas reliquit, fiducialiter arma corripuit. Solusque sciens se esse  non solum, signum crucis prelio dedit, ac se in bellum, etiam si nemo sequeretur, uictor immisit futurus. Prima salutis uia exstitit Arbitio hostilium partium comes. Qui cum ignarum imperatorem circumpositis excepisset insidiis, conuersus ad reuerentiam presentis Augusti, eum non solum periculo liberauit, uerum etiam instruxit auxilio. At ubi ad contigua miscende pugne spatia peruentum est, magnus turbo uentorum in ora hostium irruit, ferebanturque per acrem spicula nostrorum, atque ultra mensuram humani ictus per inane deportata nusquam cadere, priusquam impingerent, sinebantur; et que ipsi uehementer intorserant, excepta uenti impetu supinata retrorsum, ipsos infeliciter configebant. Prospexit itaque sibi humane conscientie  pauor. Nam continuo sese, parua suorum manu fusa, uictori Theodosio hostilis prostrauit exercitus, Eugeniusque captus atque interfectus est. Arbogastes uero sua sese manu percussit. Sicque horum duorum sanguine bellum ciuile restinctum est. Denique fidelissimus imperator contra errorem gentilium insurgens, eum funditus euertere curauit. Lege igitur lata precepit idolorum templa solo tenus euerti. Nam usque ad eius tempora ad aras idolorum ignis accendebatur, et libamina atque sacrificia offerebantur. Sed hec omnia Theodosius, catholicus imperator, exstirpare radicitus imperauit, euellit, corripuit et condemnauit. Porro Theodosius imperator bene iam tranquilla republica apud Mediolanum egritudinem incurrit. Qua ingrauescente  quietem naturalis mortis inuenit anno regni sui decimo sexto, uite uero sue quadragesimo. Floruit per idem tempus Hieronymus presbyter, post Septuaginta diuine legis interpres.



CAP. IX. De Arcadio et Honorio principibus.

Arcadius imperator Theodosio patre defuncto, potitus imperio cum Honorio fratre suo imperauit annis tredecim. uerum Arcadius imperabat in partibus Orientis, et Honorius in partibus Occidentis. Utriusque tamen cura palatii duobus potentissimis uiris credita manebat, Rufino et Stiliconi. Porro milites, qui contra Eugenium tyrannum uiuente Theodosio imperatore profecti fuerant, cum prefato Rufino principe Constantinopolim reuersi sunt. Quibus dum secundum consuetudinem ad portas occurrisset  imperator, statim milites prefatum Rufinum interemerunt; erat enim suspectus imperatori, quasi qui tyrannidem posset assumere. Prefectus autem Stilico comes Gothos, Alanos, uandalos, atque Burgundiones in arma sollicitans Gallias bello pulsare cepit, sperans sub hac necessitate Eleutherio filio suo posse Romanum imperium tradere. Quod ubi imperatori Honorio patefactum est, iussit eum interfici. Occisus est quoque in illis diebus Eleutherius filius eius. His itaque transactis rex Gothorum Romam obsedit, et cepit, dato prius precepto, ut si qui in loca sancta confugissent, liberi et inuiolati persisterent. Et non multo post Alaricus, qui et Athalaricus defunctus est. Cui successit  Athanulphus eius propinquus, qui et ipse Romam irrupit. In qua irruptione Placidiam Theodosii filiam; Arcadii et Honorii germanam, captiuam abduxit, et eam sibi matrimonio copulauit. Quod postmodum reipublice ualde profuit. Nam idem Athanulphus satis demum fideliter Augusto Honorio militauit. Arcadius uero imperator postquam cum patre Theodosio tredecim annis, et cum fratre Honorio quatuordecim imperasset, relicto Theodosio octo annorum filio defunctus est. Sub quo orta est heresis Priscillianistarum, qua qui inuoluuntur, astruere conantur fatalibus stellis homines colligatos. Pelagiana quoque heresis, qua qui polluuntur, destruere conantur orationes quas facit Ecclesia pro fidelibus.



CAP. X. De Honorio et Theodosio iuniore imperatoribus.


Honorius igitur imperator Arcadio defuncto imperauit annis sexdecim cum Theodosio nepote suo; sed Honorius, sicut iam dictum est, partes regebat Hesperie, Theodosio uero Arcadii filio subiacebant orientales prouincie. Porro Athanulphus rex Gothorum, cuius supra meminimus, apud Barcinonam, Hispanie urbem, dolo suorum occisus est, cui Segericus successit, qui pacem optimam cum Honorio imperatore constituit, et Placidiam eius sororem secum honeste habitam ei restituit. Honorius autem illam Constantino comiti desponsauit, et eum apud Rauennam imperatorem ordinauit. His uero diebus Luciano uenerabili presbytero reuelatum est corpus  protomartyris Stephani. Floruit quoque per idem tempus Augustinus Hipponensis Ecclesie episcopus, doctorque egregius. uerum Honorius transactis decem annis, quibus cum Arcadio fratre suo imperauerat, et aliis quindecim, quibus imperauerat cum Theodosio nepote suo rebus humanis excessit. Quo defuncto, Ioannes quidam tyrannus Hesperie inuasit imperium. Sed hunc Ardaburcus patricius, a Theodosio missus, intra Rauennam interfecit. Assumpsitque Theodosius ualentinianum puerum supradicte Placidie, et Constantini filium, et coronauit eum, et cum matre sua Placidia ad Italiam destinauit, illumque imperatorem, et Placidiam designauit Augustam.



CAP. XI. De Theodosio iuniore et ualentiniano principibus.


Theodosius igitur iunior imperauit cum ualentiniano annis uiginti uno. Per idem tempus gens Saxonum ad Britanniam tribus longis nauibus applicuit, et totam pene insulam ab orientali parte usque ad occidentalem occupauit. Tunc etiam quoniam Pelagiana heresis Anglorum maculauerat fidem, Gallicani episcopi Germanum Antissiodoretum, et Lupum Trecassionorum insignes episcopos ad eamdem heresim exstirpandam direxerunt. Eo quoque tempore Eudoxia, Theodosii filia, ualentiniani uxor, imperatrix attulit catenas, quibus quondam ab Herode sanctus Petrus ligatus fuit. His etiam diebus in urbe Constantinopolitana quidam episcopus, Nestorius  nomine, eloquentia seculari preditus, contra catholicam dogmatizauit fidem, sanctam Mariam non esse Dei genitricem, et hominem purum de ea natum, sed postea homini Deum fuisse permistum. Unde collecta est Ephesi tertia sancta synodus, papa Celestino iubente. Conuenerunt patres ducenti, et ibi Nestorius est damnatus, et anathematizatus. et firmatum ut beata Maria Theotocos, , id est Mater Dei appelletur. Floruit per idem tempus sanctus Mamertus uiennensium episcopus, qui tres dies Rogationum instituit. uerum Theodosius Augustus Constantinopoli est defunctus anno imperii sui quadragesimo secundo.



CAP. XII. De Martiano et ualentiniano imperatoribus.

 Martianus igitur, ad imperium assumptus, imperauit cum ualentiniano annis sex. Iste cum Parthis et uandalis Romanum infestantibus regnum, pacem constituit. Horum quoque imperatorum, Marciani scilicet et ualentiniani, temporibus celebrata est Chalcedonie quarta sancta synodus uniuersalis sexcentorum triginta reuerendorum episcoporum, sancti pape Leonis industria congregata. Ibi Euthices hereticus cum Dioscoro Alexandrino episcopo abdicatus est, et damnatus. Interea ualentinianus imperator factione Heraclii spadonis Agerium patricium interfecit. Sed non multo post, idem ualentinianus a satellitibus Agerii dolo Maximini comitis palatii est occisus, et mox idem Maximinus eius inuasit imperium, eiusque uxorem in suum  coniugium transire cegit. uerum hac incontinentia non est diu gauisus. Nam post alterum mensem a famulis regis membratim dilaniatus, et in Tiberim est proiectus. Post cuius mortem Romani Auitum Cesarem creauerunt. Porro Martianus sexto imperii sui anno, et sexto pariter mense defunctus est.



CAP. XIII. De Leone Magno.

Leo Magnus post mortem Martiani assecutus imperium, imperauit annis sexdecim. Cuius primo anno Hesperiarum imperator Auitus, intra Gallias ab exercitu suo spretus et derelictus, ad Italiam remeauit, et post paucos dies, honore dignitatis deposito, Placentinorum ordinatur episcopus. Eodemque  anno Maioranus a Romanis militibus apud Rauennam Cesar Italie est ordinatus. Qui quidem ad  Hispanias abiit, et inde contra suos ad Carthaginem transire proposuit, sed penitus spe sua frustratus, ad Italiam est regressus, ubi tertio principatus sui anno uix expleto decessit. Tunc Leo imperator Arthemium Cesarem in Italiam destinauit. Qui ubi Romam attigit, Ricemerem generum suum contra Alanos direxit, et per eum multitudinem Alanorum fugauit, et regem eorum Beorgicum primo certaminis impetu superatum interemit. Sed non multo post idem Arthemius, ipsius Ricemeris fraude interemptus, regnum reliquit Olybrio. Olybrius uero non mense octauo transacto sui principatus finem uite dedit. Quo defuncto, Glycerius eius sibi presumpsit imperium. uerum anno uix expleto, Nepos quidam nomine eum e regno eiiciens episcopum ordinari  fecit, et sibi regnum rapuit. Tantas uarietates mutationesque Romanorum principum cernens Theodoricus, uisigothorum rex, Auernorum occupauit ciuitatem, contra quem Nepos Cesar ab Italia Orestem militie sue magistrum prodire mandauit. Orestes autem ubi cum exercitu Rauennam uenit, Augustulum imperatorem filium suum creauit. Quod audiens Nepos, presidio nudus ad Dalmatas fugit, ubi et priuatus defecit. Augustulo uero in Rauenna degente, Odoacer Totilingorum rex, habens secum Herulos diuersarumque auxiliarios gentium, Italiam occupauit. Qui et Orestem interfecit, et filium eius Augustulum de regno pulsum in Lucullano Campanie castello exsilii pena damnauit. Sicque Hesperium Romane gentis regnum, quod septingentesimo  nono urbis condite anno primus Augustorum Octauius [Octauianus] Augustus obtinuit, in hoc Augustulo dignitatis sue priuilegium perdidit, et in manus regum exterarum gentium tandem collapsum corruit. Memoratus denique uisigothorum rex Theodoricus, Illyricum et partem magnam Italie occupauit. Porro Leo Orientis imperator Zenonem generum suum magistrum totius Orientis fecit, et Basilicum fratrem Berine Auguste magistrum instituit Thracie, Leonem uero filium suum coronauit Augustum.



CAP. XIu. De Leone secundo, Basilico et Zenone.

Leo secundus, post patris obitum, imperauit anno uno; quo defuncto Basilicus frater Berine ab aulicis militibus acclamatur Augustus, sed Zeno demum  factus est imperator.



LIBER NONUS. Tractat de imperatoribus a Zenone usque ad Carolum Magnum; continens capitula uiginti tria.



CAP. I. De Zenone.


Zenon igitur sumpto diademate imperauit annis duobus cum Basilico, et quindecim solus. Porro  Zeno iste Enothion composuit contra fidem ecclesiasticam. Theodoricum quoque uisigothorum regem ad se uenire fecit, eique curam palatii sui  commendauit, et non post multos dies patriciatus honore iterum eum insignitum ad partes Italie destinauit. Quo dum peruenisset, Odoacrum Herulorum regem uariis successibus debellauit, et regno tandem exturbatum interfecit. Demum autem regnum Italie sibi presumpsit et usurpauit. Quod ut sibi perenniter confirmaret, filias suas uicinis regibus copulauit, dans unam Gothorum regi Alarico, alteram regi Burgundorum Sigismundo, neptem uero suam dedit regi Thuringorum Hermenfrido, et sororem suam uandalorum regi Transemundo, Clodouei quoque regis Francorum filiam suo coniunxit matrimonio. Sessionem denique suam Rauenne constituit; homo Ariane secte, et bestialem contra Catholicos gerens in animo crudelitatem. Per idem  tempus facta est inuentio crypte sancti Michelis archangeli in monte Gargano. Mortuo autem Zenone Augusto, quidam Anastasius assumptus ab Augusta, imperator simul, et Auguste maritus cunctis innotuit.



CAP. II. De Anastasio.

Anastasius igitur purpuram sumens imperauit annis uiginti. Iste ab Acatio deprauatus Constantinopolitano episcopo, fauebat hereticis, et Catholicos persequebatur. Misit autem ad eum Hormisda papa uenerabilis corripiens eum ab errore suo. Sed perfidus per legatum ipsius mandauit Anastasius: Nos iubere uolumus, non iuberi. Sed cum in sua perduraret perfidia, ictu fulminis interiit. Floruit per idem tempus sanctus Remigius Remorum archiepiscopus.



CAP. III. De Iustino Seniore.


Iustinus igitur christianissimus imperator Anastasio perfido succedens in regno, anno incarnationis Dominice quingentesimo et undecimo, imperauit annis uiginti tribus. Ad hunc misit Hormisda uenerabilis papa ab urbe regia sanctum Germanum Capuanum episcopum, et Ioannem et Claudinum presbyteros, Felicem quoque et Dioscorum diaconos, necnon et Petrum notarium suum, ut episcopos, quos Anastasius pro catholica exsulare fecerat fide, ad proprias reuocaret Ecclesias. Quos omnes cum grandi letitia suscepit clementissimus imperator, et remisit honorabiliter. Post Hormisdam  autem Ioannes cathedram ascendit apostolicam. Qui et ipse ad eumdem principem uenit. Denique dum Constantinopolim peruenisset, et ibidem uir Dei honorifice ab imperatore, et ab omni fere eiusdem urbis populo susceptus fuisset, mox in eorum conspectu ad portam, que Aurea uocitatur, roganti ceco lumen indulsit. Demum uero impetratis pro quibus ierat, Rauennam remeauit. Ubi sepe nominatus tyrannus Theodericus zelo et inuidia, quod audieerat eum ab Augusto honorifice susceptum atque tractatum, cum comitibus eius tenuit, et carceris afflictione peremit, Symmachum quoque patricium interfecit. Sed et Betium consularem uirum summe prudentie, qui dialecticam arithmeticam, atque musicam suo sermone nobilitauerat, et alios libellos  elegantissime composuerat, idem tyrannus exsilii pena damnauit, et in territorio Mediolanensi iugulari fecit. Hac tamen immanis seuitie impunitate Theodericus nequaquam est gauisus. Nam non multo post horribili et inopinata morte pollutam peccatis animam exhalauit. Quam etiam quidam solitarius apud Liparem manens insulam corporeis oculis uidit in ollam uulcani demergi, ubi mare sicut cacabus feruescit ab igne. Theoderico uero regi Athalaricus nepos eius successit, et Athalarico Theodoaldus. Porro Longobardis adhuc in Pannonia consistentibus preerat Alboinus filius Aldoini, qui non multo post ipsam Longobardorum gentem in Italiam introduxit. Interea uero Iustinus, christianissimus Augustus, contra Parthos feliciter dimicauit, et tandem  cum rege eorum fedus firmissimum stabiliuit. Qui etiam dum deficeret, Iustinianum suum ex sorore nepotem sibi designauit successorem.



CAP. Iu. De Iustiniano Magno.

Iustinianus igitur magnus assecutus imperium, imperauit annis triginta octo, et diebus undecim. Iste de multis gentibus triumphauit. Nam septimo imperii anno facta sunt uandalica bella, et recepit Belisarius Africam, et fauente Deo eo perrexit magna cum celeritate, infideles uandalos superauit, et totam tandem Africam prius auulsam, ad antique reipublice corpus reuocauit. Rex quippe uandalorum Getimer cum imperium Belisarii ferre nequiret ad Maurusios fugit. Sed eum ibi Belisarius celeriter insecutus comprehendit, et argentea uinctum catena  secum adduxit, et de eo Constantinopoli triumphauit. Et non multo post Iustinianus Augustus eumdem Belisarium ad Italiam destinauit. Quo Belisarius ueniens primo accessu Siciliam peruasit, et Neapolim obsedit, et expugnauit, et exspoliauit. Quod ubi rex Italie Theodoaldus audiuit, uitigem sui exercitus ducem contra eum destinauit. Sed postquam uitigis Campaniam est ingressus, et rex ab exercitu est creatus, expeditionem soluit et retro remeauit. Tunc spreto Theodoaldo, et prima coniuge repudiata, Mathesuentem [Mathesuntem] Theoderici regis neptem sibi matrimonio iunxit. Sed dum nouis nuptiis delectatur, Belisarius Romam ingreditur, et cum gaudio suscipitur. Confestimque uicina occupauit loca, Romam,  oppidorumque presidia: quibus sine dilatione patratis uitigis rex Romam aggreditur, eamque per annum integrum obsidione circumdat. uerum tandem Belisarius machinas eius igne consumpsit, et inde eum exturbatum usque ad Ariminum effugauit, et non multis diebus interiectis, apud Rauennam inclusum in deditionem suscepit, eumque cum uxore sua, et opibus palatii Constantinopolim deportauit. Sicque Iustinianus orthodoxus Augustus breui temporis interuallo de duabus ualidis gentibus per manum Belisarii ducis inclyti nobiliter triumphauit. Porro post Belisarii ducis discessum, Gothi qui trans Padum et in Liguria consistebant, contra Romanos rebellantes Totilam, qui et Baiola dicitur, sibi regem creauerunt. Qui contra Romanos sepe  dimicans, eorum uires multis uicibus fregit ac superauit. Coruscabat per idem tempus in Italia, uir Domini gratia Benedictus, et nomine. Ad quem cum prefatus Totila causa perscrutandi an spiritum prophetie haberet, uenisset, prenuntiauit ei idem Domini uir que ei uentura erant, dicens: Multa mala facis, multaque fecisti; iam aliquando ab iniquitate conquiesce, et quidem Romam ingressurus es, mare transiturus es, nouem annis regnabis, decimo morieris. Igitur non multo post dum mare transiens, Siciliam depopulatus fuisset, et inde reuersus Romam cinxisset, atque cepisset, tota ferme nocte suos tubis clangere precepit, ut Romani a Gothis sese quibuscunque modis occulerent. Capta est igitur Roma a prefato Totila rege anno XXI Iustiniani Augusti.  Quod audiens Iustinianus, Narsetem uirum sapientem ordinauit patricium Romanorum, et misit cum ad Italiam. Quo dum peruenisset, regem Totilam superauit, et secundum Patris Benedicti prophetiam Totila mortuus est. Per idem tempus facta est mortalitas apud Byzantium magna. Qua de causa eodem anno celebrari solemnitas cepit sancte Dei genitricis Marie purificationis ipsius secunda die Februarii mensis, et cessauit mortalitas illa. Et hec solemnitas hypante Domini Grece solet nominari, eo quod hac ipsa die allato in templum Domino Simeon et Anna ei obuiam uenerunt, hypantao enim Grece idem est quod obuiam eo honoris gratia. Post hec autem Iustinianus Augustus trigesimo imperii sui anno ab Anthimo seductus  episcopo cepit declinare a catholica fide. Et dum a diuinis mandatis aurem cordis auertit, iusto Dei iudicio amentiam incurrit. Unde accersito uiro Christianissimo Iustino, curopalatem eum constituit, et ei totius curam imperii delegauit. Quod cum fecisset, decessit imperii sui anno trigesimo octauo, et mense septimo. Floruit his temporibus in urbe regia Priscianus grammaticus, et Rome quidam subdiaconus Arator nomine, qui apostolorum Acta uersibus hexametris decantauit [perorauit].



CAP. u. De Iustino Iuniore.

Iustinus itaque Iunior genere Thrax, ex curopalate factus imperator, anno Incarnationis Dominice quingentesimo septuagesimo secundo, imperauit  annis duodecim, mensibus decem, et diebus uiginti. Huius temporibus Narses Romanorum patritius, cuius supra meminimus, cum ab incursu diuersorum hostium totam quietam reddidisset Italiam, pro magnis beneficiis magnam pertulit inuidiam a Romanis, ita ut in urbem regiam Iustino mandarent dicentes quod melius erat Romanis Gothis seruire quam Grecis, ubi Narses eunuchus imperat et dominatur pro sua libidine. Quibus sermonibus commotus imperator, Longinum prefectum suum Narsetis loco substituit. Sed et Augusta Sophia hanc Narseti mandauit contumeliam, ut Constantinopolim remearet, cum puellis suis in gyneceo feminarum lanarum pensa diuideret. Ad que uerba Narses dicitur respondisse eam se ei telam orditurum, quam, dum  uiueret, nunquam detexeret, et Neapolim secedens Longobardis mandauit, ut paupertina Pannonie rura, que incolebant, desererent, et ad Italie fertile solum possidendum confluerent, Quod audiens Alboinus rex Longobardorum, in Italiam commeauit cum multitudine magna Longobardorum, anno ab Incarnatione Domini quingentesimo septuagesimo octauo. Deinde Mediolanum ingressus est; et intra breue spatium temporis sibi pene totam, preter Romam et Rauennam, subiecit Italiam. Proinde Iustinus imperator octauo imperii sui anno pedibus cepit infirmari, qua de re assumens comitem excubitorem Tiberium, adoptauit eum in filium, et successorem suum illum declarauit.



CAP. uI. De Tiberio imperatore L

 Tiberius igitur Romanorum quinquagesimus imperator, imperium sumens anno Incarnationis diuine quingentesimo octogesimo secundo, imperauit annis tribus, et decem mensibus, et nouem diebus. Hic fuit uir catholicus et religiosus. Unde multas in Constantinopolitana urbe renouauit ecclesias. Hic etiam terram Persarum intrauit, et eos potentissime debellauit, indeque regrediens tantam molem prede cum elephantis multis adduxit, ut humane cupiditati crederetur posse sufficere. Ceterum idem Tiberius Augustus, ubi sibi finem uite imminere preuidit, elegit ad imperium quemdam uirum genere Cappadocem, strenuum ac sapientissimum, qui Mauritius nuncupatus est. Cui filiam suam Constantiam ornatam reddidit regalibus ornamentis, dicens: Sit tibi  imperium meum cum hac puella concessum. Utere ergo feliciter eo, et habe in mente incessanter equitatem et iustitiam precipua optimi imperatoris esse insignia. Quod postquam dixit, spiritum exhalauit. Tiberio uero defuncto, Mauritius purpura indutus et diademate coronatus ad circum processit, et acclamatis sibi laudibus, et largitis secundum morem muneribus, primus ex Grecorum gente Romano potitus est imperio.



CAP. uII. De Mauritio imperatore ex Grecis primo apud Romanos.

Mauritius igitur genere Cappadox, Romanum assecutus imperium, Hunnos magna superauit industria. Hac preterea tempestate sanctus Gregorius  septiformem litaniam propter pestilentiam, quam inguinariam uocabant, instituit, et celeriter est populus liberatus. Septiformis litania ideo dicta est, quod omnis populus septiformiter fuit diuisus. In primo choro fuit omnis clerus; in secundo, omnes abbates cum monachis suis; in tertio, omnes abbatisse cum congregationibus suis; in quarto, omnes infantes; in quinto, omnes laici; in sexto, omnes uidue; in septimo, omnes coniugate. Is etiam sanctus Gregorius Augustinum, Melitum et Ioannem cum aliis pluribus misit in Britanniam, ut Anglorum gentem ad fidem conuerterent Christi. Quam gentem prefatorum labore uirorum Deo lucrifecit. Porro Mauritius Augustus dum esset uir Deum timens, malebat in hoc seculo facinorum suorum corporali  supplicio uindictam persoluere, quam tormentis gehennalibus cruciari: quod cum iugiter in suis orationibus Dominum precaretur meruit exaudiri. Quadam itaque nocte cum in stratu suo quiesceret, uidit per somnum ante eneam se astare Saluatoris effigiem, que erat ante palatii portam, ex qua emissa est uox ad eum dicens: Date Mauritium, et tenentes quidam iudiciarii ministri exhibuerunt ei. Tunc ait ad eum Saluatoris imago: Ubi uis reddam tibi mala que meruisti? hic an in futuro seculo? Et ille: O amator hominum, Domine, hic potius quam in illo. Tunc iussit diuina uox tradi illum, et Constantiam eius uxorem, et omnem eorum cognationem Phoce militi. Expergefactus uero misit ad accersendum Philippicum generum suum. Cui sibi assistenti  dixit Mauritius: Scis inter agmina nostra aliquem militem, nomine Phocam? Cui ille: Scio unum. Et imperator: Cuius est qualitatis? Qui ait: Iuuenis, tumens, et temerarius. Tunc referens Philippico Augustus somnium suum glorificabat magnifice Deum pro huiusmodi reuelatione. Post hec autem Mauritius Augustus, in hostili terra positus, cum milites suos ferro et rapinis abstinere compelleret, nec tamen eis consueta stipendia largiretur, Phocam rogare ceperunt, ut imperii regnum super eos acciperet. Quibus sepe nominatus Phocas obediens, regalem purpuram sumpsit. Quod audiens Mauritius animo dissolutus, rebus aduersum se fluctuantibus cessit, et in quamdam siluam mari contiguam fugit; in qua cum uxore et quinque filiis iussu Phoce Cesaris  interemptus est.



CAP. uIII. De Phoca.

Phocas ergo propria temeritate Romanum inuadens imperium imperauit annis octo. Hic ut factus est imperator Leuntiam uxorem suam coronauit Augustam. Imperii denique huius anno secundo uenerabilis papa Gregorius ex hac luce migrauit. Cuius in locum ad apostolatus officium Sabinus est ordinatus, et Sabino subrogatus est Bonifacius tertius, et Bonifacio tertio Bonifacius quartus. Quo rogante statuit  memoratus Augustus sedem Romane et apostolice Ecclesie caput esse omnium Ecclesiarum. Nam antea Ecclesia Constantinopolitana primam se omnium scribebat Ecclesiarum. Impetrauit quoque ipse papa Bonifacius a prefato principe  dari Ecclesie Christi templum Rome, quod ab antiquis Pantheon uocabatur. Porro Phocas cum crudeliter in suos deseuiret domesticos, Heraclii Africe patricii iussu peremptus est, qui post huius necem sibi rempublicam uindicauit.



CAP. IX. De Hiraclio.

Heraclius igitur Romanum assecutus imperium anno Incarnationis Dominice 615, imperauit annis triginta. Hic inuenit ualde dissolutam rempublicam, et attritam. Siquidem Europam uehementer Auares uastauerant. Huius etiam diebus rex Persarum Cosdres  cepit Damascum, et uastauit Ierosolymam, et uenerabilia loca, que erant in ea, conflagrauit, et populorum copias captiuauit una cum patriarcha eiusdem urbis Zacaria, et pretiosum Christi crucis lignum secum in Persidem asportauit. Igitur Heraclius pretores Cosdre Sarabbagam et Sabasam, Sain et Razatem superauit, et multas cepit munitiones. Denique Cosdres ab eo captus est, et in carcerem missus, ubi et mortuus est. His itaque transactis Heraclius Byzantium est reuersus, habens secum sanctum Dominice crucis lignum. Deinde larga militibus premia donauit et paululum recreatus reuexit Ierosolymam lignum sancte crucis; plurimas Deo pro tantis triumphis referens gratias. uerum per idem tempus Cyrus Alexandrinus episcopus,  et Sergius Constantinopoleos patriarcha Monothelitarum heresim predicabant. A quibus deprauatus Heraclius Augustus aberrauit a catholica fide. Unde diuino iudicio Agareni, qui et Sarraceni dicuntur, Hummaro duce imperium eius ceperunt lacerare. Hac preterea tempestate Sarraceni, qui et Turci dicuntur, Mahumet pseudopropheta ducatum eis prebente, a suis sedibus exierunt, Heracliique imperium deuastare ceperunt. Porro Mahumet iste Sarracenorum et Arabum princeps, et pseudopropheta fuit de genere Ismel filii Abrahe. Heraclius denique Augustus imperii sui anno tricesimo primo defunctus est. Imperauitque post eius decessum Heraclius Constantinus filius eius mensibus quatuor. Quibus uix expletis ueneno sublatus est propinato a  nouerca sua Martina. Sicque eo defuncto imperauit Heraclonas frater eius pro eo cum matre sua Martina.



CAP. X. De Heraclona.

Heraclonas igitur Heraclii filius imperauit cum matre sua Martina mensibus sex. Imperii huius tempore Machinas Arabum admiraldus missus ab Hummaro cepit Cesarem Palestine, et occidit in ea septem millia hominum. Et eodem anno repulit senatus Heraclonam cum matre sua Martina, et lingua Martine rescisa, et Heraclone naso resciso prouexit ad imperium Constantem filium Heraclii Constantini, nepotem Heraclii.



CAP. XI. De Constante Constantini Heraclii filio.

Constans igitur Heraclii Constantini filius, nepos  Heraclii Augusti, apud Byzantium Romano potitus imperio anno Incarnationis diuine 644, imperauit annis uiginti sex. Hic etiam in Monotheiitarum heresim incidit, sicut et auus eius Heraclius Augustus, suggerente ei uenenum perfidie Paulo Constantinopolitane urbis episcopo, qui Pyrrho successit in episcopatu. Multos etiam orthodoxorum uerberibus et exsiliis condemnauit, eo quod heresi sue nullatenus acquiescere uellent. Propter quod cum apud Byzantium pene omnibus esset exosus, ad Italiam nauigauit, uolens illam et a potestate Longobardorum eruere, et  ibi aliquantulum manere. Egressus igitur de regia urbe uenit Athenas, ibique mare transiens Beneuentanorum fines inuasit. Sed eius exercitum Grimoaldus eiusdem dux prouincie fortiter attriuit. Igitur cernens Augustus, quod nichil contra Longobardos proficeret, Romam perrexit, cui sexto ad urbe milliario Iulianus papa reuerenter occurrit, et eum ad beati Petri limina cum magna populi perduxit frequentia. Quo cum peruenisset obtulit sancto Petro pallium optimum auro textum. Et cum in urbe iam per duodecim dies recedisset, magna tactus cupiditate uaria ornamentorum genera ex ere et marmore, quibus urbs decorabatur, in Tiberim uexit, ut ea Constantinopolim ferret, inter que basilicam sancte Dei genitricis Marie, et omnium martyrum, que Pantheon  antiquitus uocabatur, ereis tegulis discooperuit. Quibus patratis, statuit remeare retrorsum. Igitur a Roma digressus ad Siciliam nauigauit. Ubi cum quodam die secretius in balneo lauaretur, a suis interficitur. Post cuius decessum milites assumentes Mezentium quemdam Armenium sibi creauerunt imperatorem, sed non post multos dies Constantinus Constantis Augusti defuncti filius cum multo illuc ueniens nauigio, et imperialem purpuram sumpsit, et Mezentium cum interfectoribus patris sui morte pessima condemnauit.



CAP. XII. De Constantino Constantis filio.

Constantinus igitur Constantis filius post patris interitum, eius obtinens imperium anno Incarnationis Christi 680, imperauit annis sexdecim. Hic fuit  uir fide catholicus, modestus. Sapienti quoque usus consilio, cum Arabibus qui Damascum inhabitabant, et cum Bulgaribus pacem firmissimam fixit; restaurauit etiam ecclesias, que fuerant dirute a temporibus Heraclii proaui sui. Insurrexit preterea contra Monothelitas, satagens eorum opiniones subuertere, qui unam tantum in Domino nostro Iesu Christo naturam esse opinabantur ac predicabant. Mortuo denique apud urbem regiam Constantino orthodoxo Augusto, filius eius Iustinianus imperii moderamina gubernanda hereditario iure suscepit.



CAP. XIII. De Iustiniano.

Iustinianus itaque patri suo succedens in regno, anno Incarnationis diuine 696, imperauit annis  decem. Hic cum esset quasi annorum sexdecim puerili usus temeritate, pacem quam pater eius cum Abimelech Arabum principe fixerat, soluit, pacem cum Bulgaribus perturbans et ea que a patre suo ordinabiliter fuerant facta. Renouauit etiam Marcianitarum exercitum, quo imperium suum ab impetu Arabum tuebatur. Quibus repressis, pace et quiete potitus est Arabum principatus usque in presentem diem. Et ex tunc liberius barbari Romaniam depopulauerunt. Porro posthec Iustinianus contra Sclauos perrexit, et multos ex eis prostrauit. Sed dum inde reuerteretur prepeditus a Bulgaribus in arcto clausure cum proprii populi cede et uulneratione uix preualuit remeare. Sustinuit preterea Stephanum Persam, sacellarium suum, uirum crudelem,  ac pessimum, qui plures reipublice principes grauiter affligebat. Quique matrem ipsius Augusti Anastasiam absente eo presumpsit more pueri flagellare. Que res maxime fecit exosum cunctis principibus, et domesticis suis. Insurrexit ergo aduersum eum Leontius patritius, conspirante secum Gallinico patriacha, et carceribus reseratis, solutisque multis retrusis, qui sex uel octo annis in uinculis detenti fuerant, quorum plures milites erant cum eis, exiuit in forum, moxque Iustinianum naribus amputatis ad Cersonam exsilio relegauit; deinde prefatorum armis munitus uirorum, augustalem arripuit dignitatem.



CAP. XIu. De Leontio imperatore.

Leontius igitur, anno Incarnationis Domini 700  imperium sumens, imperauit annis tribus. Imperii huius anno tertio Arabes Africam debellabant. Contra quos direxit Ioannem patritium cum stolo copioso. Qui cum Carthaginem peruenisset, Arabes in fugam conuertit, et ibidem hiemauit. Demum ad imperatorem regressus est, uolens ab eo deposcere stolum maiorem. Sed exercitus, qui in Africa remanserat, absente Ioanne patricio, elegit quemdam Absimarum, quem et nominauit Tiberium, et creauit imperatorem. Absimarus autem, sumpto stolo qui secum erat, nauigauit ad urbem, et sine mora introiuit in eam per murum Blachernarum, et apprehendens Leontium exsilio relegauit.



CAP. Xu. De Absimaro seu Tiberio.

Absimarus igitur qui et Tiberius nominatur, imperauit  annis circiter septem. Iste Philippicum filium Nicephori in exsilium relegauit, qui asserebat in somnis se uidisse quod caput suum obumbraretur ab aquila, eo quod somnium huiusmodi ipsum regem futurum designare uidebatur. Porro imperante Absimaro Iustinianus degens in Cersona cepit manifeste populo, quod esset iterum suum accepturus imperium, predicare. Qua de re loci incole Augusti zelo permoti, propter huiusmodi opinionem parabant eum quasi regis insidiatorem interficere, uel comprehensum ad eum dirigere. Sed cum hoc idem Iustinianus sensisset, fugit; et Turcorum chagano se presentauit. Chaganus autem illum cum honore suscepit, et tradidit ei uxorem germanam suam.  Indeque nauigauit ad Terebellum Bulgarie regem, qui et ipse ei auxilium tulit, et suo imperio restituit.



CAP. XuI. Item de Iustiniano restituto, et eius seuitia.

Iustinianus autem imperauit secundo annis sex. Qui ut imperium recepit, omnes qui eum ante expulerant interfecit; et Absimarum, in circum deductum et multis iniuriis fatigatum, iugulari precepit. Sed et Gallinicum patriarcham erutis oculis Romam destinauit, et Pyrrhum abbatem in locum eius prorexit. Innumerabilem denique ciuium multitudinem interfecit. Statuitque Cersonam ubi exsulans degerat subuertere, et colligens omnes naues quas habere potuit, dromones, scilicet trieres, scaphas,  chimeras, et linthres usque ad Chelandriam eas destinauit, precipiens omnes ibidem habitantes interfici a minimo usque ad maximum. Quo cum peruenissent Mauritius patricius, et Elias spatarius secundum imperatoris iussionem omnes interfecerent, exceptis infantibus. Tuduinum ciuitatis principem cum aliis quadraginta principibus ad imperatorem miserunt, et alios septem eiusdem ciuitatis primores igni in ligneis uerubus applicantes assauerunt. Deinde Iustinianus misit alium stolum mense Octobri, precipiens ut omnes pueri, qui reseruati fuerant, morti traderentur. Sed ille stolus pene totus in pelago est demersus, et perierunt ibi hominum millia septuaginta tria. Quibus agnitis Iustinianus furens adhuc magna crudelitate misit  iterum alium stolum, iubens arari, et ad pauimentum illidi totam ciuitatem. Quod audientes homines illius prouincie assumpserunt Philippicum, qui illic exsulabat, et imperatorem creauerunt. Deinde Philippicus Constantinopolim ueniens Iustinianum Augustum, et Tiberium filium eius pariter interfecit.



CAP. XuII. De Philippico Bardauio.

Philippicus igitur qui et Bardauius nominatur, creatus apud Cersonam imperator anno diuine Incarnationis 722 imperauit anno uno et dimidiato. Iste cum esset hereticus Cyrum Constantinopolitanum episcopum exsilio relegauit, et posuit in eamdem sedem quemdam sui sensus pseudepiscopum, nomine Ioannem monachum. Ipse etiam Philippicus  Romam Constantino pape praui dogmatis litteras destinauit, quas uir sanctus consilio Romani populi respuit, et precepit ne eius nomen in chartis poneretur, aut percussura solidorum eius reciperetur, aut ad missarum solemnia recitaretur. Et cum imperasset Philippicus uno anno, et dimidio anni, insurrexit contra eum Anastasius, qui et illum oculis priuauit, et ab imperiali dignitate deposito sibi eius uindicauit imperium. Apud Italiam uero Ariperto mortuo regnauit Luitprandus filius eius.



CAP. XuIII. De Anastasio Arthemio.

Anastasius igitur qui et Arthemius dictus est, imperauit annis tribus et sex mensibus. Iste cum esset uir catholicus litteras Constantino pape per Scholasticum patricium exarchum Italie destinauit,  quibus se fautorem catholice fidei, et sancti sexti concilii predicatorem esse declarauit. Post hec autem classem in Alexandriam contra Sarracenos direxit. Omnis exercitus ad aliud uersus consilium ab itinere medio ad Constantinopolitanam urbem regressus Theodosium orthodoxum uirum inquirens imperatorem elegit, et coactum imperiali solio sublimauit. Theodosius uero Anastasium apud urbem Niceam graui prelio superauit, eumque postmodum presbyterum fieri iussit.



CAP. XIX. De Theodosio.

Theodosius igitur Anastasio defuncto imperauit anno uno. Quo finito, aduersus eum insurrexit Leo quidam uir potentissimus, qui eum quidem ab imperiali  uertice deposuit, sed indemnatum abire permisit. Ipse uero, postmodum clericus factus, residuum uite transegit in pace.



CAP. XX De Leone.

Leo igitur anno Incarnationis Domini nostri Iesu Christi 727, Romano potitus imperio imperauit annis XXIu. Huius in diebus gens Sarracenorum Constantinopolim hostiliter circumdedit fere per triennium. Sed ciuibus multa precum instantia Deum deprecantibus, tandem fugam gens inefficax arripuit, et postmodum dum per altum mare nauigaret, subitanea tempestate submersa periit. Porro Leo Augustus anno imperii sui octauo omnes sanctas imagines destrui precepit. Maximo enim odio illas abominabatur, et omnes uirtutiferas sanctorum  reliquias. Post hec rex Italie Luitprandus audiens quod Sarraceni, depopulata Sardinia, loca illa fedassent, ubi ossa beati Augustini Hipponensium episcopi requiescebant, que propter uastationem barbarorum olim eo translata, et honorifice tumulata erant, misit illuc, et dato pretio accepit, et transtulit ea Ticinum ibique in monasterio, quod Cella Aurea uocatur, recondidit. Postea Constantinopoli factus est terremotus magnus, et corruerunt ecclesie multe, et exstinctus est populus multus. Eodem anno mortuus est Leo imperator, anime simul et corporis morte; et fit imperii eius, et impietatis pariter successor Constantinus filius eius, cum esset annus a conditione mundi secundum Romanos sexies millesimus ducentesimus quadragesimus, sed secundum  computationem Aegyptiorum et Alexandrinorum sexies millesimus ducentesimus et tricesimus secundus.



CAP. XXI. De Constantino impio.

Constantinus igitur, persecutor legum a patribus traditarum, imperium sumens, imperauit annis XXXIu, mensibusque II et diebus XXuI. Hic omni uite sue tempore magicis maleficiis et cruentis sacrificiis, et luxuriis semper operam dedit, et multi clerici, ac monachi, et religiosi laici sub eo propter rectam periclitati sunt fidem, habebat etiam sibi consentientem in omnibus propter amorem terreni principatus Anastasium Constantinopoleos falsi nominis patriarcham, unde diuinitus indignatio uenit in ciues eiusdem urbis, admonens impium imperatorem,  ut se cohiberet ab insania, qua flagrabat. Sed ille ut Pharao quondam inemendatus permansit. uenit quippe pestilens mors incipiens a Sicilia et Calabria in regiam urbem, et ita eam deuastauit, ut et in ipsa plures domus integre clauderentur, eo quod non esset qui eas inhabitaret, ferebantur etiam in plaustris ad sepeliendum cadauera mortuorum. Per idem tempus et stelle de celo cadentes apparuerunt, ita ut omnes id uidentes finem seculi instare putarent. Interea Constantinus nefandissimus imperator contra Bulgares pergens horribilem infirmitatem incurrit, qua et defunctus est, non minus quam Diocletianus sanguine martyrum plenus. Cui successit Leo quartus filius eius.



CAP. XXII. De Leone.


Leo igitur anno Natiuitatis Christi 780 potitus imperio, imperauit annos quinque. Cui successit Constantinus uir christianissimus filius eius.



CAP. XXIII. De Constantino imperatore et Irene matre eius.

Constantinus igitur cum matre sua Irene Romanum sortitus imperium anno Incarnationis diuine 786 imperauit annis decem. Hic facta pace cum Arabibus per Stauratium patritium de Sclauis triumphauit. Hac preterea tempestate direxit Irene sacellarium suum ad Carolum regem Francorum, ut filiam suam nuptam traderet imperatori Constantino filio suo, sed hoc postmodum irritum fecit. Nam anno imperii Constantini et Irenes decimo  excitauit diabolus liuorem discordie inter ipsam Irenem et filium eius imperatorem, et sepsit eum custodia, imperauitque annis quinque. Quibus expletis, Armeniorum fretus auxilio filius eius rursus recepit imperium. Quod ubi resumpsit, mox Stauratium patricium, et Heticium protospatarium matris sue amicos, omnesque simul spadones eius domesticos in exsilium misit. Ipsam tamen locauit cum affluentia copiosa in palatio Eleutherii, quod ipsa edificauerat, et in quo pecunias multas absconderat. Postmodum uero mouit exercitum suum aduersus Bulgares; sed uictus ab eis rediit ad urbem multis amissis. Qua de re quidam principum contra eum indignati, Nicephorum filium proaui sui Constantini parabant imperatorem facere. Quod ut comperit  Constantinus, eumdem statim Nicephorum, et fratrem eius Christophorum linguis priuauit. Alexium  quoque, patricium Armeniorum, luminibus orbauit. Sed et uxorem suam, nomine Mariam, monacham fieri cegit, et Theodoram cubiculariam suam coronauit Augustam. Interea uere Irene muneribus et possessionibus cepit sibi consiliare duces, et principes regni, ita ut a suis domesticis Augustus secundo comprehenderetur. Consiliarii namque matris eius cum oculis priuauerunt tam nequiter ut statim cruciatum mors sequeretur. Sicque secundo imperauit Irene, uno fere quinquennio. Sub hoc tempore imperium Romanum ad reges Francorum translatum est, Carolo Magno filio Pippini primo imperatore facto. In Constantinopoli uero regnum Grecorum permansit, et post Irenem Nicephorus imperium arripuit. Post Constantinum Magnum sedes quidem  imperii apud Constantinopolim erat, pro eo quod ipse piissimus et christianissimus imperator priuilegium Romane sedis beato Petro principi apostolorum, eiusque uicem tenentibus in perpetuum relinquens apud eamdem sibi urbem sedem imperialem statuerat; dignitate tamen Romani imperatores appellati sunt usque ad illud tempus quo Romanum imperium ad reges Francorum translatum est. Postea enim ii qui apud Constantinopolim imperabant, solo imperii nomine retento Grecorum potius imperatores appellati sunt. Exinde autem series temporum per reges Francorum supputatur. uerum priusquam imperium Caroli Magni describamus, pauca de origine et regno Francorum perstringere libet, ne tante gentis primordia uel gesta penitus silentio  uideamur transire.



LIBER DECIMUS. Tractat de gente et regibus Francorum ab origine Francorum usque ad Carolum magnum; et post a Carolo Magno usque ad Caroli Simplicis successores; continet capitula decem.



CAP. I. De origine Francorum.


Franci ab origine Troiani, post euersionem Troie, Priamo quodam duce inde regressi iuxta Thraciam super Danubii ripas consederunt, edificantesque ibi  ciuitatem uocauerunt eam Sicambriam, manseruntque ibidem usque ad tempora ualentiniani imperatoris, a quo sunt inde expulsi, eo quod tributa Romanis iuxta morem ceterarum gentium soluere recusarent. Egressi inde Marcomiro, Sunnone, et Gennebaldo ducibus uenerunt et habitauerunt circa ripam Rheni in confinio Germanie et Alemanie. Quos cum ualentinianus multis postmodum preliis attentasset, nec uincere potuisset, proprio eos nomine Francos quasi furnicos, id est feroces appellauit. Ab illo tempore in tantum uirtus Francorum excreuit, ut totam tandem Germaniam et Galliam usque ad iuga Pyrenei et ultra subiugarent. Alii Francos a quodam Francione appellatos uolunt. Dicunt  namque quod post excidium Troie multitudo magna inde fugiens, ac deinde in duos populos se diuidens, altera pars Francionem quemdam supra se regem constituerit, altera Turcum [Teucrum] nomine  secuta fuerit, atque ex eo duos populos sumpto nomine Francos et Turcos [Teucros] usque hodie uocari.



CAP. II. De gente Francorum, et de regibus eorum.

Francorum itaque gens Marcomire mortuo Pharamundum sibi regem constituit. Pharamundo deinde Clodio successit, qui Cameracum cepit, et inde Romanos eiiciens, usque ad Somonam fluuium dilatauit limitem sue dominationis. Post Clodionem regnauit Meroueus, a quo Merouungi uocabantur, qui nunc Franci dicuntur. Post Meroueum regnauit Childericus, et post Childericum Clodoueus. Porro Clodoueus Clotildem, christianissimam puellam  et ualde speciosam Childerici quondam Burgundie ducis filiam, duxit uxorem.



CAP. III. De Clodoueo rege.

Interim uero cepit regnum dilatari Francorum, et prefatus rex Clodoueus Childerici filius a beato Remigio Remorum archiepiscopo tali occasione uoluit baptizari. Dum quadam die contra Alemannos confligeret, et eius grauiter cederetur exercitus, cleuatis oculis in celum dixit: O Domine Iesu Christe, quem Clotildis uxor mea colit et adorat, tuam opem deuotus efflagito, et si mihi uictoriam dederis in hoc certamine, spondeo tibi, quod deinceps credam in te, et baptizabor in nomine tuo. Quod cum dixisset Alemanni in fugam acti sunt, et rex Clodoueus cum triumpho remeauit ad propria. Tunc accersito  sancto Remigio episcopo, que Deo uouerat fideliter adimpleuit, et baptizatus est cum gente sua, regni sui anno decimo quinto. Porro Clodoueus, amplificare cupiens regnum suum, inuasit Aquitanie regnum, quod rex Alaricus obtinebat. Et cum transisset Ligeris alueum, Turonos ad Sancti Martini basilicam diuertit. Quam cum intraret, insonuit in choro uox psallentium dicens: Precinxisti me, Domine, uirtute , etc. Qua uoce audita letior effectus, et Deo gratias agens inceptum tenuit iter. Et cum fluuium, cui uigenna nomen est, transire uellet, et uadum non inueniret, eo quod auctus fluuius exundasset, cerua subito per eumdem fluuium transiens uadum ei ostendit. Deinde Alarico occurrit decimo milliario ab urbe Pictauensi, ubi  ambo congressi inuicem pugnauerunt. Sed tandem Alaricus ibidem confossus occiditur, et eius exercitus huc illucque dispergitur. Qua patrata uictoria in illo anno Clodoueus Burdegalis hiemauit, sed recedente hiemali rigore, et succedente uernali tempore Tolosam caput regni Gothorum petiit, et expugnauit; et inde thesauros Alarici auferens ad Engolismum properauit. In cuius aduentu murus urbis diuino nutu sponte corruit, et aduenienti regi patens iter prebuit. Inde Turonicam peruenit ad urbem, ubi dum fessum recrearet exercitum, suscepit litteras Anastasii imperatoris, quibus illum designabat Romane reipublice consulem, et Augustum. Quod gratanter suscipiens, statim consulari trabea indutus, ab illa die consul simul et Augustus  meruit appellari. Et inde Parisios reuertens, pro tantis honoribus et beneficiis a Deo sibi collatis regalem ibidem ecclesiam edificauit, quam sanctis apostolis Petro et Paulo consecrari precepit. Postea uero industria filii sui Theoderici Lemouicenses, Rutenos, Cadurcos, Auernos, necnon et reliquas Aquitanie gentes seu prouincias a Rhodano fluuio usque ad Ligeris alueum, et item a Pyreneis montibus usque ad Oceanum totum, uidelicet Alarici regnum, suo copulauit regno. Almaricus quoque Alarici filius ei cessit inuitus, et ab Aquitania in Hispaniam migrauit. Igitur Gothis Arianis ab Aquitania pulsis, Franci catholici ipsam melioris regula religionis et fidei continuo repleuerunt. His rex Clodoueus,  Deo fauente, patratis, et longe lateque Francorum regno dilatato, obiit anno regni sui tricesimo, etatis uero sue quadragesimo quinto, relinquens quatuor filios regni sui heredes. Qui patri succedentes regnum Francorum inter se diuiserunt. Et Theodericus quidem sedem regni sui sortitus est Metis, Clodomirus Aurelianis, Clotarius Suessione, Childebertus uero Parisiis.



CAP. Iu. De filiis Clodouei.

Tres itaque Clodouei filii, Clodomirus, Childebertus atque Clotarius, sibi inuicem federati, et regni sui fines dilatare cupientes, Burgundie regnum ingrediuntur, et Sigismundum fratremque eius Gotmarum prelio aggressi sunt. Statimque in ipso primo belli impetu Sigismundus a Clodomiro capitur, et  Aurelianos perducitur, ibique perimitur, et in puteum proiicitur. Non multo tamen post inde eleuatur, et in monasterium, quod in loco Aguino sancto construxerat Mauritio, sociisque eius honorifice sepelitur. Demum quoque non multis diebus transactis supra nominati fratres Burgundiam repetentes Gotmarum Sigismundi fratrem iterum adoriuntur. Sed in illa expeditione Clodomirus interficitur. Successerunt que ei tres filii eius Guntrannus, Gerbaldus, et Clodoaldus. Reliqui uero Childebertus atque Clotarius Gotmarum apud Augustodunum obsidentes interfecerunt, et totam Burgundiam in suam potestatem redegerunt. Theodericus autem memorati Clodouei filius maior cum fratre suo Clotario, et filio Theoberto Thuringorum fines ingreditur, et fugato  Hermenfrido, regnum eius in suam redegit potestatem. Clotarius uero inde rediens Radegundem Bertarii regis filiam, Hermenfridi neptem, secum abduxit, et eam sibi legitimo matrimonio copulauit. Sed illa post tempus modicum relicto maritali toro intra Pictauensem urbem uestem suscepit religiosam, in qua perseuerans, cursum uite laudabiliter consummauit. Porro memorati Theoderici filius, nomine Theodebertus, cum bellator strenuissimus esset, adhuc patre superstite Italiam penetrauit, et eam ab Alpibus usque ad maritimorum confinia locorum sibi tributariam fecit. Et dum inde rediret, ducem exercitus sui nomine Bucellenum, ad peruadendam Siciliam et reliqua Italie loca, que non adierat, dereliquit. Sed et iterum memorati fratres,  Childebertus ac Clotarius, a Gallia prodeuntes. Hispaniam intrauerunt; quam grauiter deuastantes magnam auri copiam cum stola sancti martyris uincentii inde secum detulerunt. uerum Theoderico successerunt Theodebertus et Theobaldus. Tandemque monarchia ad Clotarium reuertitur. Qui postquam sexaginta annis Suessionis regnauerat, defunctus est, relinquens quatuor filios sibi successores, Chilpericum Suessionis, Carebertum Parisiorum, Guntrannum Aurelianis, Sigisbertum Metis.



CAP. u. De filiis Clotarii, et quibusdam aliis regibus.

Sigisbertus autem uxorem accepit Brunchildem [Brunechildem] Lemingildi Hispanie regis filiam. Chilpericus uero frater eius, cum esset lasciuus et  uanus, multas habuit uxores. Inter quas habuit Fredelgundem satis quidem speciosam, sed pessimis artibus opulentam, que memoratum Chilpericum suis uoluptatibus tenebat astrictum. Hec cum Landrico comite palatii solebat misceri. Quod Chilpericus tandem persensit. At illa ubi sibi periculum imminere sensit, usa calliditate feminea, crimen maiori crimine parat obtegere, et redeunti a uenatu suo marito struit insidias. Nam equo descendens Chilpericus, dum a propriis satellitibus excipitur, duobus cultris transfossus occiditur. Successit tamen ei filius eius Clotarius. Ante hec prefatus rex Sigisbertus Clotarii regis Francorum filius est occisus. Cuius regnum Childebertus filius eius cum matre Brunechilde regendum suscepit. Et non multo  post Guntrannus Chilperici germanus defunctus est. Qui regnum suum reliquit nepoti suo modo dicto Childeberto. Childebertus quoque cum uiginti tres annis regnasset in Austrasia, et quatuor in Burgundia, decessit duos sibi relinquens heredes filios. Quorum unus, cui nomen Theobertus erat, regnum Austrasiorum regebat, et Theodericus regnum Guntranni gubernabat. uerum Theoberto et Theoderico uaria sorte defunctis, Clotarius regnum Francorum obtinuit. Clotarius uero Brunechildem reginam equo indomito alligatam iudicantibus Francis pro diuersis prauitatibus suis dirumpi precepit. Porro Clotario Dagobertus successit. Qui cum se ad mortem urgeri conspiceret, concessit regnum Austrasie filio suo Sigisberto, regnum uero Neustrie Clodoueo. Inter  Rhenum et Mosam est Austrasia; inter Mosam et Ligerem Neustria, quasi noua Austrasia, que nunc Franconia et Francia appellatur. Post hec Clodoueus deficiens duos filios suos sibi reliquit successores, Clotarium in Neustria, Childericum in Austrasia. Quorum Clotarius post annos tres assumpti principatus regnum cum uita perdidit. Quo uita priuato successit ei frater eius Theodericus. uerum hunc post modicum tempus Franci de regno depellunt, et Ebroinum regie aule prepositum Luponio monasterio intrudunt, cum eius nequitias ultra tolerare nequirent, deinde assumentes Theoderici fratrem Childericum sibi statuerunt regem; sed non multo post Childericus interficitur, et Theodericus in regnum reuocatur. Quod audiens Ebroinus, monachali  qua induebatur ueste deposita, e monasterio egreditur, et undique circa se uiribus aggregatis, iterum maior regie domus efficitur, et contra uiros qui aule prefuerunt regie Childerici regis temporibus, et maxime contra Leodogarium Heduensem episcopum seuiens illum comprehendit, et post multa tormentorum genera decollari precepit. Defuncto uero Ebroino Pippinus filius Anchesigilli dominari sub regibus cepit in Austrasia. Qui ex uxore Pletrude duos filios habuit Drogum et Grimoaldum. Sed ex concubina genuit Carolum Tuditem. Porro Theoderico successit Clodoueus filius eius, et Clodoueo Childebertus, et Childeberto Dagobertus filius eius. Hac denique tempestate ceperunt reges Francorum  a solito uigore deficere, et regni negotia per maiores aule regie administrare, id est per dapiferum, comestabulum, et camerarium. Post hec mortuus est Pippinus, et successit ei Carolus Tudites filius eius. Qui Tudites a maioribus fabrorum malleis, quibus tundi et extenuari massa solet, appellabatur. Qui maior aule regie factus sub Dagoberto minore satis strenue cum Sarracenis pugnauit. Nam precedenti tempore Sarraceni ex Africa transfretantes in Hispaniam, eam subiugauerunt; indeque Dagoberti temporibus cum uxoribus et pueris erumpentes, Aquitaniam Gallie prouinciam inuaserunt, et usque ad Septimanie et uiennensis prouincie fines, queque depopulantes peruenerunt. Sed hos Carolus Tudites duobus magnis preliis, uno  in Aquitania, et altero iuxta Narbonem ita deuicit, ut in Hispaniam eos redire compelleret. In quo bello trecenta Sarracenorum millia interfecit. Iste est Carolus Tudites, qui propter assiduitatem bellorum res ecclesiasticas laicis tradidit, pugnauit etiam contra Saxones et Bauaros [Bauarios], quos cum magna difficultate superauit. Pugnauit et cum Heudone Aquitanorum duce, et Ranfredum comitem regalis palatii e palatio expulit. Sed unam ei tantum ciuitatem, hoc est Andegauensem concessit. Porro Dagoberto regi Francorum successit Theodoricus filius eius. Carolus quoque Tutides defunctus est. Et obtinuerunt principatum eius filii eius, Carolus Magnus atque Pippinus. Prefato denique Dagoberto decedente regnauit pro eo Theodoricus filius eius;  et Theodorico successit Childericus, quem et Hildericum uocant. De quo cum esset uir inutilis ac remissus, Pippinus maior aule regie studuit per legatos Zacariam Romanum antistitem interrogare dicens, an ille deberet esse rex Francie, qui, otio deditus, solo nomine regio contentus erat. Cui pontifex remandauit illum debere appellari regem qui bene regeret rempublicam. Qua responsione Franci animati Hilderico in monasterium detruso, et monachali tunica palliato, Pippinum sibi regem constituerunt. Mortuo proinde Pippino anno regni sui decimo quinto, Carolus et Carolomannus filii eius regnum obtinuerunt. Quorum Carolus in Nouiomensi urbe suscepit regiam coronam, et frater eius Carolomannus Suessione. Sed Carolomannus, transacto  biennio quo sublimatus est in regnum, uita decessit. Et uxor eius, et filii eius ad Desiderium Longobardorum regem nulla ui compulsi fugerunt. Sicque totius regni Francorum monarchiam Carolus solus obtinuit.



CAP. uI. De regno Caroli Magni.

Carolus primo regni sui anno Aquitaniam ingressus ducem Hunoldum, qui post Waifarii mortem eam prouinciam sibi retinere parabat, aggressus est; quem etiam uasconiam petere compulit. Sed Carolus uascorum duci Lupo mandauit ut perfugam reddat, et nisi hoc mature faciat bello se eum expetiturum. Lupus uero, saniori usus consilio, non solum Hunoldum reddidit, uerum etiam  seipsum cum prouincia, cui preerat, eius potestati promisit. Porro dum ad Carolum sicut dictum est Francorum ex integro peruenisset regnum, legatus Romane Ecclesie nomine Petrus, ab Adriano pontifice missus ad eumdem gloriosum regem Carolum uenit, postulans ab eo auxilium contra Longobardorum regem Desiderium, qui more patris sui Astulphi Romanam inquietauit Ecclesiam. Cui Carolus obediens bellum contra Desiderium magna uirium copia preparauit, et per montem Cenisium Italiam intrauit, et forti robore Ticinum nunc Papiam Italie ciuitatem circumdedit, ubi Desiderium regem cepit, et in exsilium misit. Preterea filium Desiderii Adalgisum a regno patrio effugauit, et subacte Italie fil ium  suum Pipinum regem constituit. Quo in Italia composito negotio Saxonicum bellum arripuit. Saxones autem ita sunt uirtute eius perdomiti et emolliti, ut decem millia hominum ex eis cum uxoribus et paruulis sublata transtulerit, et per Galliam et Germaniam multimoda diuisione distribuerit. Talique tandem conditione bellum constat esse finitum, ut, abiecto demonum cultu, Christiane fidei sacramenta susciperent, et Francis uniti unus cum eis populus efficerentur. Interim tamen dum hoc bellum gereretur, dispositis per loca congrua presidiis, Hispaniam est ingressus. Saltuque Pyrenei montis superato, et omnibus, que adierat, oppidis atque castellis in deditionem susceptis, reuersus est. Sed dum inde rediret  in ipso Pyrenei iugo uasconum perfidiam est expertus. Nam cum agmine longo ut loci et angustiarum sitis exigebat porrectus iret exercitus, uascones in sinu montis insidiis collocatis, extremam partem agminis inuaserunt, et in subiectam uallem deiecerunt.

Consertoque cum eis prelio, omnes quos inuenerunt interfecerunt. In quo prelio Eggibardus, regie mense prepositus, Anselmus comes palatii, et Rolandus prefectus limitis Britannici cum aliis compluribus interfecti sunt. Ex quibus Rolandus Blauis castello deportatus et sepultus. His quoque diebus magnus rex Francorum Carolus ab Hispania reuersus reperit coniugem Hildegardam geminam  edisse prolem. Post hec Carolus subiugatis Narbonensibus in Franciam regressus est, et non post multum temporis ad Capuam Campanie urbem per Italiam perrexit, et inde rediens Beneuentanis bellum indixit. uerum dux Prouincie, Aragisus nomine, ferocitatem regis ferre non preualens, filios suos, Romoaldum et Grimoaldum, obsides ei pro conseruanda fidelitate transmisit. Et iterum post hec Carolus Magnus ad Galliam reuersus. Baioaricum denique bellum est exortum, et celeriter consummatum. Sed et Sueuis bellum est illatum, Dani uero Sueuis erant confederati. Sed hos omnes una tantum expeditione edomuit Carolus. Hunnos quoque et Auares bello aggressus est. Quod bellum intra octauum, ex quo ceptum fuerat, annum  feliciter consummatum est. Totam preterea Frisiam atque Britanniam suo dominatui subiugauit.



CAP. uII. Quomodo Carolus Magnus factus est imperator.

Rome denique Adriano pape subrogatus est Leo. Prefati uero Adriani pape cognati Rome commouentes populum contra Leonem papam tenuerunt, et excecauerunt eum; non tamen lumen eius penitus exstinguere potuerunt. At ille confugit ad Carolum regem Francorum, qui ultus est eum, et restituit in sedem suam. Leo uero coronauit eum in templo Sancti Petri imperatorem, circumdans eum imperatoria ueste. Tuncque ipsi acclamatum est ab omni populo Romanorum: Carolo Augusto a  Deo coronato, magno, pacifico imperatori uita et uictoria.



CAP. uIII. De imperio Caroli Magni.

Carolus igitur Magnus ex rege Francorum factus imperator Romanorum, anno Incarnationis Dominice septingentesimo octogesimo quarto, imperauit annis circiter quadraginta septem. Hic suscepta sicut superius dictum est et ordinata republica inchoauit opera plurima ad imperii dignitatem, inter que uidentur esse precipua, basilica Sancte Marie Aquisgrani, et pons apud Maguntiacum in Rheno quingentorum passuum longitudinis. Precipue edes sacras in toto regno suo ubicunque collapsas reperit, pontificibus, ad quorum curam pertinebant ut  restaurarentur, adhibens curam per legatos imperauit, ut imperata perficerentur. Precipue uero Romanam Ecclesiam defendebat, et suis opibus exornabat. Religionem christianam summa pietate semper excoluit, et ecclesiam mane et uespere, et nocturnis horis, et sacrificii tempore impiger frequentauit. Circa pauperes quoque maxima liberalitate preditus erat, ut qui non solum in regno suo, uerum etiam in transmarinis regionibus illis subueniebat, et in Syriam, Aegyptum, et Africam, et Ierosolymam, et Alexandriam, atque Carthaginem pecunias multas mittere satagebat. Legebantur ei historie, et res geste. Delectabatur et in libris sancti Augustini, precipue in iis, qui De ciuitate  Dei titulum habent. Habuit preterea tres filios, Carolum, Pippinum, et Ludouicum. uerum tandem magnificus imperator Carolus cum finem sibi uite cerneret imminere, Ludouico filio suo coronam imperialem dereliquit. Decessit autem anno uite sue septuagesimo secundo, regni uero sui quadragesimo septimo, et Incarnationis Christi octingentesimo decimo quarto, indictione quarta, quinto Kalendas Februarii. Sepultus est autem in ecclesia Beate Marie Aquisgrani. Eodem quoque tempore claruit Aegidius sanctus confessor precipuus, natione Grecus, qui Dei nutu ueniens ad Gallias, in prouincia cui Septimania nomen est, eremiticam duxit uitam.



CAP. IX. De Ludouico pio, et quibusdam aliis regibus.


Ludouicus denique pius Magni Caroli imperatoris filius, post patris obitum Romanum obtinens imperium, anno Incarnationis Dominice octingentesimo decimo quarto, imperauit annis ferme uiginti septem. Hic fuit uir clementissime nature. Unde cum, iuxta suorum lenitatem morum, rempublicam disponeret, tulit finem multis aduersitatibus plenum, tam a liberis quam regni proceribus crudeliter impugnatus. Fuit etiam preceptorum Domini feruentissimus exsecutor, et legis sancte strenuissimus propugnator. Ipsius denique tempore ceperunt deponi ab episcopis et clericis baltei gemmis onerati, et secularia ornamenta. Genuit etiam  ipse serenissimus imperator filios tres ex Hermengarda prima uxore sua, Lotharium, Pippinum, atque Ludouicum: et ex secunda nomine Iudith Carolum regem Francorum. Porro Lotharius imperatoris primogenitus, dum esset a patre benegnissimo rex super Italiam constitutus, Romam uenit, et sancto Pasche die in Ecclesia Sancti Petri a Paschali papa coronam cum nomine suscepit Augusti. uerum Lotharius iste postea patrem suum Ludouicum comprehendit, et apud Sancti Medardi monasterium custodiri mandauit. Uxorem quoque ipsius Iudith exsilio relegauit, et Carolum, quem ex ea Ludouicus genuerat, castro Priuinne commendauit. Sed non multo post Francie principes imperatorem Ludouicum a custodia liberauerunt,  et patri Lotharium filium reconciliauerunt. Post hec uero clementissimus imperator inter quatuor suos filios suum diuisit imperium, et Lothario quidem Italiam, Ludouico autem Germaniam atque Saxoniam, Pippino Aquitaniam, Carolo uero Franciam delegauit atque Burgundiam. Sed Lotharius hanc imperii diuisionem non equanimiter tulit, et totum imperium sibi subiicere tentauit. Quod ut pater comperit, illico aduersus eum iter arripuit. Sed in ipso itinere aduersa comprehensus ualetudine, diem claudit extremam. Post cuius obitum quatuor eius filii apud Fontanidum campum atrociter inter se dimicauerunt. In quo bello Francie, Italie, Aquitanie, Alemanie, Saxonie, Burgundieque  omnes pene milites mutuis uulneribus sese occidere. uictoriam tamen Carolus Caluus obtinuit. Floruit etiam his temporibus Theodulfus, Floriacensium abbas et Aurelianensium episcopus. Qui cum insimulatus multis criminibus apud imperatorem Ludouicum fuisset, Andegauos est exsilio relegatus. Ubi dum custodia teneretur, contigit ut eodem die Palmarum ueniret iam dictus imperator. Et dum secus domum, qua custodiebatur idem Theodulfus, processio pertransiret, facto silentio presente imperatore illos pulcherrimos uersus, qui nunc usque per Galliam in eadem solemnitate psalluntur, a se editos per fenestram decantauit, quorum hoc est exordium. Gloria, laus, et honor  tibi sit, Rex Christe Redemptor. Quibus uerbis imperator emollitus, mox eum a uinculis absolui precepit, et priori gratia condonauit. Floruit quoque per idem tempus Rabanus. Porro Lotharius post patris obitum non multis diebus euolutis aduersa ualetudine correptus, monachus factus est, relinquens Ludouico filio suo Italici dignitatem imperii. Carolus uero Franciam, Burgundiam, et Aquitaniam obtinuit solus. Ludouico autem in Italia successit Lotharius, et Lothario Hugo. Isti sunt quoque, qui post Ludouicum imperauerunt in Alemania, Ludouicus, Carolus, Arnulfus, Ludouicus, Conradus, Henricus, Otho, Otho, Otho, Henricus, Conradus, Henricus, Henricus, Luiterus. uerum Carolo Caluo successit Ludouicus Gallus, et  huic Carolomannus, et Carolomanno Ludouicus, et Ludouico Carolus Simplex.



CAP. X. De gente Northmannorum, et successoribus Caroli Simplicis.

Hac preterea tempestate regnante Carolo Simplice, Northmanni, origine Dani, duce quodam, Rollone nomine, a Scythia inferiori egressi, atque per Oceanum uecti, cum sepenumero ante, tam Germaniam quam Galliam more piratico per eadem Oceani littora excurrentes infestassent; tandem egressi, Galliam, qua parte Britanniam respicit, peruaserunt, ciuitatemque in ea Rothomagum occupantes, usque in hanc diem Northmanniam de suo nomine uocauerunt. Northmanni enim lingua barbara, quasi uiri septentrionales dicti sunt, eo quod primum ab illa  mundi parte uenerant. Carolus autem rex Francorum, inito cum eis federe, filiam suam Rolloni uxorem dedit, eamque terram, que nunc Northmannia uocatur concessit. Qui scilicet Rollo baptizatus, Roberti nomen accepit. Atque exinde gens Northmannorum Christo credens fidei subiecta est. Postquam autem Northmanni in ea, quam peruaserant, parte Francie confirmati sunt, etiam ultra manus extendere conati sunt. Guillelmus siquidem Nothus, dux Northmannie, Angliam sibi subiugauit. Alii autem progressi, Apuliam, Calabriam, Siciliamque occupauere. Carolo denique Simplici successit Robertus, qui fuit alienus a regno, regnauitque annis duobus, et Roberto successit  Radulfus alienus, regnauitque tredecim annis. Post hoc reductum est regnum, regnauitque Ludouicus filius Caroli, cui successit, Lotharius, et Lothario Ludouicus, et Ludouico Carolus frater eius, qui regnauit anno dimidiato. Post hoc translatum est regnum ad Hugonem. Porro Hugoni successit Robertus. Iste Robertus fuit uir bonus, et fide catholicus, qui sanctam Ecclesiam, et ecclesiasticos uiros semper studuit honorare et exaltare. Hic etiam condidit Ecclesiam precipuo Christi confessori quem multum diligebat, et summo uenerabatur honore Auiano in ciuitatis Aurelianensis suburbio. Post hunc fuerunt isti Henricus, Philippus, Ludouicus Grossus, Ludouicus Iunior, et Philippus.


 





DE UNIONE CORPORIS ET SPIRITUS.

 Quod natum est ex carne caro est, et quod natum est ex spiritu spiritus est . Si nichil inter spiritum et corpus medium esset, neque spiritus cum corpore, neque corpus cum spiritu conuenire potuisset. Multum autem distat inter corpus et spiritum; longe sunt a se duo hec. Est ergo quiddam quo ascendit corpus, ut appropinquet spiritui, et rursum quiddam quo descendit spiritus, ut appropinquet corpori. Id quo ascendit corpus, altius corpore est: et iterum id quo descendit spiritus inferius est spiritu. Sed et ipsa corpora non omnia eiusdem qualitatis sunt, sed facta sunt alia superiora, alia inferiora, alia suprema, et corpoream naturam pene transcendentia. Similiter et spirituum sunt alii superiores, alii inferiores, alii  infimi, et pene infra spiritualem naturam prolapsi, ut in hunc modum infima cum summis copulentur. Ascendit Moyses in montem, et Deus descendit in montem. Nisi ergo Moyses ascendisset et Deus descendisset, non conuenissent in unum. Magna sunt in his omnibus sacramenta. Ascendit corpus, et descendit spiritus. Ascendit spiritus, et descendit Deus. Quo ascendit corpus, superius est corpore. Quo descendit spiritus, inferius est spiritu. Rursum quo ascendit spiritus, superius spiritu: et quo descendit Deus, inferius Deo. Corpus sensu ascendit, spiritus sensualitate descendit. Item spiritus ascendit contemplatione, Deus descendit reuelatione. Theophania est in reuelatione, intelligentia in contemplatione, imaginatio in sensualitate, in sensu  instrumentum sensualitatis, et origo imaginationis. uide scalam Iacob, in terra stabat, et summitas eius celos tangebat. Terra corpus, celum Deus. Ascendunt animi contemplatione ab infimis ad summa. A corpore ad spiritum, mediante sensu et sensualitate. A spiritu ad Deum, mediante contemplatione et reuelatione. Dominus autem scale innititur, ut ad infima suprema inclinentur. Ascendamus igitur et nos consideratione, quantum possumus, quia etsi totum non possumus, forte aliquid possumus. Si non sumus angeli uolantes, tamen sumus homines ambulantes. Angeli scala non indigent qui uolant diuina contemplatione; sed homines qui repunt, uel, si amplius, ambulant humana ratione. Ego non  puto angelos scalam quesiuisse propter se, sed ut homines docerent quid facere debeant ipsi. Ascensus est ab infimis ad suprema. Pone ergo primum que infima sunt, ut ab illis incipiens ordine ad superiora  conscendas. Sunt igitur in hoc mundi corpore quatuor elementa propriis qualitatibus distincta, id est terra, aqua, ignis, er. Sed ex his primum, id est terra sola per se immobilis est, quia moueri non potest, nisi extrinsecus impellatur. Reliqua tria mobilia sunt, quia per se mouentur sine impulsu extrinseco. Hoc tamen interest quod aqua teneri potest, ut non moueatur, er et ignis non possunt. Rursum er ad statum teneri non potest, ad presentiam potest. Ignis uero nec ad statum tenetur, ut non moueatur, nec ad presentiam, ut non elebatur. Quecunque ergo extrinsecus siue ad presentiam, siue ad statum teneri possunt, extrinsecus etiam moueri possunt, uel ut moueantur, si immobilia sunt, uel ut amplius moueantur, si minus sunt. Solus  ignis sicut teneri non potest, sic etiam extrinsecus moueri non potest, in se omnem motum habens et ex se.

In his ergo quatuor quecunque magis sensui subiacent, magis corpora dicuntur: que uero a sensu plus longe sunt, magis a natura corporum recedunt, et ad naturam spirituum accedunt. Hinc est quod ipse er, quia pre sui subtilitate uideri non potest, spiritus appellatur, cum corpus sit quoniam in ea parte qua sensum corporis excedit, tantum spirituali nature appropinquat, ut in appellatione etiam nomen illius usurpet. Sed ignis qui ipso ere longe subtilior est et mobilior, et non sicut er, extrinsecus terrena corpora afflando mouet, sed interius uegetando uiuificat, magis proprie uocatur spiritus.  Sed hic spiritus, id est ignis alius est in iis corporibus, que tantum uegetat, non sensificat; alius in iis que et uegetat et sensificat. uegetat enim quedam, non sensificat sicut arbores et plantas, et uniuersa in terra germinantia; quedam autem uegetat et sensificat, sicut bruta animantia omnia, in quibus quedam sunt que sensum tantum habent, imaginationem non habent; quedam que sensum et imaginationem habent. Cum itaque sensificari maius sit quam uegetari tantum, constat profecto hanc uim subtiliorem esse ubi sensum prestat, quam illic ubi solam uegetationem confert. Ubi autem magis subtilis est, quodammodo magis spiritus est, quia in eo quo magis incorporee  nature approximat, nomen pariter et proprietatem illius usurpat; non tamen proprie, quia in eo ipso quod spiritus dicitur, corporee nature proprietatem nequaquam excedere comprobatur. Infirmum  uero et maxime corpus est illud quod per se omnino moueri non potest. Post hoc proximum et minus corpus est illud quod per se quidem moueri potest, et tamen extra se ad statum cohiberi potest. Deinde sequitur illud quod in natura corporis iam spiritus nomen sortitur; quod per se moueri potest et extra se quamuis ad presentiam, ad statum tamen teneri non potest, quod non uidetur et semper mouetur. Summum est corpus et spirituali nature proximum, quod per se semper moueri habet, extra nunquam cohiberi habet; quod quidem, in quantum sensum prestat, imitatur rationalem uitam, in quantum imaginationem, format uitalem sapientiam. Nihil autem in corpore altius, uel spirituali nature uicinius esse  potest quam id ubi post sensum et supra sensum uis imaginandi concipitur. Quod quidem, in tantum sublime est, ut quidquid supra illud est, aliud non sit quam ratio. Ipsa utique uis ignea, que extrinsecus formata sensus dicitur, eadem forma usque ad intimum traducta imaginatio uocatur. Forma namque rei sensibilis per radios uisionis foris concepta, operante natura, ad oculos usque retrahitur, atque ab eisdem suscepta uisio nominatur. Deinde per septem oculorum tunicas et tres humores transiens, nouissime purificata et collata introrsum ad cerebrum usque traducitur, et imaginatio efficitur. Postea eadem imaginatio ab anteriore parte capitis ad mediam transiens, ipsum anime rationalis substantiam contingit, et  excitat discretionem, in tantum iam purificata et subtilis effecta, ut ipsi spiritui immediate coniungatur; ueraciter tamen naturam corporis retinens et proprietatem, ut constet quod scriptum est: Quod natum est ex carne caro est . Sicut enim de spiritu corpus non nascitur, sic etiam de corpore spiritus non procreatur. Quamuis enim corpus usque ad spiritum sublimetur, et spiritus usque ad corpus humilietur, nec spiritus tamen in corpus, nec corpus in spiritum transmutatur. Sed quod natum est ex carne caro est, et quod natum est ex spiritu spiritus est.  Tamen quod summum est in corpore, propinquum est spiritui, et in ipso uis imaginandi fundatur, supra quam est  ratio. Quod enim imaginatio extra substantiam anime rationalis sit, argumentum est quod bruta animalia uim imaginandi habere probantur, que rationem omnino non habent.

Est itaque imaginatio similitudo sensus, in summo corporalis spiritus, et in imo rationalis corporalem informans et rationalem contingens. Sensus namque siue per uisum, siue per auditum, siue per olfactum, siue per gustum, siue per tactum, extrinsecus corpus contingens formatur, ipsamque formam ex corporis contactu conceptam intrinsecus reducens per meatus singulis sensibus emittendis et reuocandis introrsum dispositos ad cellam phantasticam colligit, eamque illi parti puriori corporei spiritus imprimens imaginationem  facit. Que quidem imaginatio in brutis animalibus phantasticam cellam non transcendit; in rationalibus autem usque ad rationalem progreditur, ubi ipsam incorpoream anime substantiam contingit, et excitat discretionem. Ergo imaginatio nichil aliud est quam similitudo corporis, per sensus quidem corporeos ex corporum contactu concepta extrinsecus, atque per eosdem sensus introrsum ad partem puriorem corporei spiritus reducta, eique impressa. Hec autem in rationalibus purior fit, ubi ad rationalem et incorpoream anime substantiam contingendam defecatur; tamen illic quoque extra substantiam illius manens, quia similitudo corporis est et fundatur in corpore. Rationalis autem substantia corporea lux est; imaginatio  uero, inquantum corporis imago est, umbra est. Et idcirco postquam imaginatio usque ad rationem ascendit, quasi umbra in lucem ueniens, et luci superueniens, inquantum ad eam uenit, manifestatur, et circumscribitur; inquantum illi superuenit, obnubilat eam, et obumbrat, et inuoluit, et contegit. Et siquidem ratio ipsa sola contemplatione eam susceperit quasi uestimentum, ei est ipsa imaginatio extra eam, et circa eam quo facile exui et spoliari possit. Si uero etiam delectatione illi adheserit, quasi pellis ei fit ipsa imaginatio, ita ut non sine dolore exui possit, cui cum amore inhesit. Hinc est quod anime corporibus exute, corporalibus adhuc passionibus teneri possunt, quia uidelicet a corruptione  corporalium affectionum nondum mundate sunt. Habet namque et ipse spiritus quamdam in sua natura mutabilitatem, secundum quam corpori uiuificando appropinquat, in qua illa spiritualis et incorporea substantia nonnichil sue puritatis deponit, et quasi quamdam grossiori proprietate corpori assumendo occurrit. Que quidam coaptatio, si secundum solam naturam fit, mutationem habet, corruptionem non habet. Sin autem uitiosa est, in hoc ipso puriorem naturam corrumpit, quod eam ad consortium ignobilioris terminos nature transire compellit. Et hoc uitium quanto altius anime in corpore manenti inheserit, tanto difficilius a corpore discedentem deserit: et non tollitur passio, etiam cum tollitur causa passionis. Ipsa quippe anima, inquantum delectatione  corporis afficitur quasi quamdam corpulentiam trahens, in eadem phantasiis imaginationum corporalium deformatur, eisdemque alte impressis etiam soluta corpore non exuitur. Que uero in hac uita se ab eiusmodi feculentia mundare studuerint, hinc exeuntes quia nichil corporeum secum trahunt, a corporali passione immunes persistunt. Sic itaque ab infimis et extremis corporibus sursum usque spiritum incorporeum, quedam progressio est per sensum et imaginationem; que duo in spiritu corporeo sunt. Postea in spiritu incorporeo proxima post corpus est affectio imaginaria, qua anima ex corporis coniunctione afficitur, supra quam est ratio in imaginationem agens. Deinde ratio pura supra imaginationem, in qua ratione supremum est anime  a corpore sursum. Quando autem ab anima sursum itur ad Deum, prima est intelligentia, que est ratio ab interiori formata, quia rationi concurrens coniungitur presentia diuina, que sursum informans rationem facit sapientiam, siue intelligentiam, sicut imaginatio deorsum informans rationem, scientiam facit.


Quomodo sermo Dei unus est, scilicet uerbum incarnatum; item uiuus, efficax, penetrabilis, etc., et quomodo omnia nuda et aperta sint Deo; et de sacerdotio Christi.

Semel locutus est Deus , quia unum uerbum genuit, per quod omnia fecit. Hoc uerbum est sermo eius. Unus est ergo sermo Dei, quia unum est uerbum Dei. Et ideo uere unus, quia unius unus, qui sententias multiplices non complectitur; sed  uno et simplici uerbo consummatur. Quare ergo dicitur in psalmo: Ut iustificeris in sermonibus tuis . Et alibi: uiuifica me ut custodiam sermones tuos . Si enim uere sermo Dei unus creditur, quomodo multi sermones eius dicuntur? Sed sciendum est quod aliter per hominum ora loquitur Deus, aliter per semetipsum. Nam quod Deus in hominibus per homines loquitur, hoc fere omnis et ueteris et Noui Testamenti scriptura testatur. Loquitur ergo Deus per homines, loquitur per se, multos sermones per homines, unum per semetipsum. Sed quoscunque per hominum ora protulit, iste unus in omnibus illis fuit, et omnes in isto uno unum sunt, qui sine isto quolibet loco uel tempore prolati esse non possunt. uideamus  ergo magnum sacramentum, uerbum Dei humana carne uestitum, semel uisibile apparuit, et nunc quotidie idem ipsum humana uoce conditum ad nos uenit. Et quamuis aliter per carnem, atque aliter per uocem humanam hominibus innotescat, quodam modo tamen hic intelligenda est uox uerbi, quod ibi caro Dei. Humanitatem Christi mali quoque et increduli non solum uidere, sed etiam occidere potuerunt: et adhuc quotidie sermonem Dei foris audiunt et contemnunt. Et quemadmodum illi hominem occidere non presumerent, si Deum cognoscere potuissent, ita quoque isti nequaquam uerba diuina audita respuerent, si uirtutem eorum interno sapore gustare ualerent. Sermo igitur Dei uiuus est, quia uita in eo est. In eo quod foris auditum  excitat, id quod intus est cor uiuificat. In eo quod auribus illabitur, id quod cordi inspiratur. Quod foris est transit, quod intus est mutabilitatem non recipit. Quod foris decursus uerborum explicat, intus ueritas incommutabilis dictat. Propterea, inquit, celum et terra transibunt, uerba autem mea non transibunt . Ubi utique non transibunt ubi transitoria non sunt, quia sicut in multis unum uerbum non diuiditur, ita multa in uno uerbo non uariantur.

His itaque de sermone Dei breuiter explicatis, nunc Apostoli uerba inspiciamus: uiuus est, inquit, sermo Dei et efficax et penetrabilior omni gladio ancipiti . uiuus, quia non mutatur; efficax,  quia non deficit; penetrabilis, quia non fallitur. Non mutatur in promisso, non deficit in facto, non fallitur in iudicio. Promissio eius obliuione non moritur, nec intentione mutatur. Operatio eius difficultate non uincitur. Iudicium eius ambiguitate non fallitur. ueraciter promittit, fortiter facit, subtiliter discernit. uiuus est sermo Dei ut credas, efficax ut speres, penetrabilior ut timeas. uiuus est in preceptis et prohibitionibus, efficax in promissis et comminationibus, penetrabilior in iudiciis et damnationibus. Sed quia ueritas promissorum, et omnipotentia operum eius credenda potius quam discutienda sunt, que sit subtilitas iudiciorum eius consideremus. Penetrabilior, inquit, est sermo Dei omni gladio ancipiti. Anceps est gladius, qui ex ambabus  partibus incidit, qui cum infigitur penetrans ex utraque parte secundo uiam sibi aperit, hic tamen non nisi carnem incidit; sed Dei gladius utrinque secat, quia potest animam et corpus perdere in gehennam ignis . Siue in iudiciis utrinque secat, quia utrumque diiudicat, incidit et discernit. Sequitur: Pertingens usque ad diuisionem anime ac spiritus . In unoquoque homine tria sunt, caro, spiritus, et mens. Ad carnem pertinet delectatio, ad spiritum cogitatio, ad mentem discretio. Delectatio est serpens, cogitatio Eua, discretio Adam. In delectatione est superfluitatis concupiscentia. In cognitione est necessitatis prouidentia. In discretione est ueritatis sententia. Delectatio prouidentiam obtentu necessitatis ad superfluitatem precipitat.  Prouidentia rationem per compassionem inferioris inclinat a sententia ueritatis. Prima diuisio est inter serpentem et Euam, hoc est inter carnalitatem siue animam, uel animalitatem et spiritum, inter delectationem et cogitationem, inter superfluitatem et necessitatem. Secunda diuisio est inter Euam et Adam, inter cogitationem et intentionem, uel discretio inter prudentiam carnis et sententiam ueritatis. Sermo etiam Dei quasi inter animam et spiritum diuidit, quando sacrum eloquium nobis, que inter carnalia et spiritualia desideria repugnantia habeatur ostendit. Sequitur: Compagum quoque et medullarum , id est etiam usque ad diuisionem compagum et medullarum pertingit ipse sermo Dei.  Quid uero per compages et medullas accipere debeamus, explanatur cum subditur: Cogitationum et intentionum . Compages sunt cogitationes, medulle intentiones. Primum foris sunt opera quasi cutis, deinde delectatio quasi caro, deinde cogitationes quasi ossa, deinde intentio quasi medulla. Sicut cutis carnem tegit, sic opera delectationem, et sicut ossa carnem fulciunt, sic cogitationes desideria pascunt; et sicut medulle ossibus interiores sunt, sic in cogitationibus intentiones latent. Cogitationes etiam compages uocantur, quia quodammodo ita desideria adinuicem copulant, sicut compages membrorum artus ligant. Compago enim uinculum est quod medium est, et extrema coniungit. Et similiter cogitationes, quia et ex desideriis nascuntur, et  desideria generant quodammodo, et hec nutriendo, et illa gignendo utraque ad inuicem ligant. Quasi enim precedentibus sequentia connectunt, quia de illis et ipse, et ille de ipsis prodeunt. Quod uero desideria cogitationes gignere diximus, nemini qui seipsum cognoscit, ignotum esse potest, quia illius profecto sepius in cogitatione uoluimur, cuius amore plus affecti sumus. Unde etiam Dominus in Euangelio dicit: Ubi est thesaurus tuus, ibi est cor tuum . Ac si diceret: Ubi est desiderium tuum, ibi est et cor tuum, id est ubi est affectio tua, ibi est et cogitatio tua. Rursus quod cogitationes desideria generent, Psalmista ostendit dicens: In meditatione mea exardescet ignis . Quia cuius rei cogitatio animo frequenter insederit, illius  amor acrior in corde exardescit. Conuenienter igitur per medullas, que in corpore magis secrete sunt et recondite, intentiones accipimus, que quasi cogitationum nostrarum medulle sunt, quia in cogitatione cordis latet intentio cogitationis. Quam dum subtiliter discutimus, quasi ad interiora ossium penetramus.

Liquet ergo quod recte compages, cogitationes, et medulle dicantur intentiones. Superest inquirere quomodo sermo Dei usque ad diuisionem eorum pertingat. Prima diuisio est inter animam et spiritum, hoc est inter uoluptates carnales et spirituales. Secunda diuisio est inter compages, id est cogitationes carnales et spirituales. Primum enim discernuntur uoluptates, et utrum bono an malo desiderio  affectus sit animus. Que discretio ideo prima est, quia facilius quisque sua desideria diiudicare potest; deinde sequitur discretio cogitationum, que magis est occulta, et difficilius comprehenditur. Quia enim ex prauis desideriis bone nonnunquam cogitationes oriuntur, et rursus ex bonis desideriis praue cogitationes prodeunt: non facile est cogitationum qualitatem discernere uel discutere, cum non solum ex precedentibus desideriis, de quibus oriuntur, sed etiam ex subsequentibus que ipse gignunt, eas oporteat iudicare. Sed ut apertius uideatur qualiter ex prauis desideriis bone, et ex bonis desideriis praue cogitationes nascantur, exemplo monstretur. Nemo est qui desiderium rapine nesciat  malum esse, sed aliquando ex desiderio rapiendi nascitur desiderium occidendi, et sepe ex desiderio occidendi nascitur horror homicidii. Dum ergo ex malo desiderio cogitatio bonorum gignens affectum prodit, quasi in radice mala surculus bonus dulcem fructum facit. Similiter aliquando ex bono desiderio mala cogitatio nascitur, ut nonnunquam pollutionem carnis abominando, turpitudinem carnalis concupiscentie cogitare incipimus, et ex ipsa nostra cogitatione ad delectationem illicitam inflammamur, et quasi de puro fonte aqua manare inceperat, sed paulatim defuens in sentinam turpitudinis ibat. Aliquando autem cogitationes et ex bonis desideriis prodeunt, et bona desideria gignunt, uel ex malis orte similiter mala proferunt. In qua ambiguitate quia difficilius  ueritas discerni potest, bene post diuisionem anime ac spiritus, id est carnalium et spiritualium uoluntatum, diuisio compagum, id est cogitationum bonarum et malarum, quasi perplexior et difficilior est posita. Postremo, quia discretio intentionum iis omnibus secretior esse cognoscitur, merito in extremo medullarum quoque diuisio subditur. Hec autem omnia sermo Dei diiudicando penetrat, quia ille qui per sapientiam suam intus secreta nostra subtiliter intelligendo discernit, foris per doctrinam suam utiliter nos illuminando eadem intelligere facit. Quia igitur uiuus est sermo Dei, credamus eum uera promittere; quia efficax est, speremus eum promissa perficere; quia penetrabilis est, et falli non potest, offendisse eum peniteamus, et de reliquo timeamus  offendere. Ipse enim et uoluntates nostras intelligit, et cogitationes uidet, et intentiones comprehendit. Sequitur:

Non est ulla creatura inuisibilis coram ipso . Oculus Dei et longinqua capit, quia ubique presens est, et intima, quia in omnibus est, et subtilia, quia perspicax est, et maxima comprehendit, quia omnia in ipso sunt. Hoc prosequitur dicens: Omnia sunt in conspectu eius nuda , quia in ipso sunt omnia et aperta , quia ipse est in omnibus, uel nuda creatura dicitur, nuda actio uel cogitatio, uel intentio humana. Quidam est oculus, qui foris est et non intus, sicut oculus carnis; quidam intus est ad aliquid, et ad aliquid foris, ut oculus cordis; et  quidam oculus, qui intus est tantum et non foris, ut oculus Dei. Oculus carnis uidet tantum extima corporum, et oculus mentis extima cordium. Oculus Dei intima uidet. Oculus cordis ad oculum carnis intus est, ad oculum Dei foris. Et sicut oculus carnis non capit que capit oculus cordis, sic oculus cordis non capit que capit oculus Dei; sed oculus Dei capit que capit oculus cordis. Igitur oculus carnis tantum capit extima corporum. Oculus cordis et extima et intima corporum sed tantum extima cordium. Oculus uero Dei extima simul et intima non solum corporum, sed etiam cordium capit. Ergo non est ulla creatura inuisibilis coram eo. Omnia autem sunt nuda et aperta coram eo. Ab oculis nostris teguntur sepe etiam que uisibilia sunt; que inuisibilia  sunt clauduntur. Actio uisibilis est, intentio inuisibilis est. Sed actiones hominum licet in sua natura uisibiles sint, multis tamen modis teguntur ab oculis nostris, ne uideantur. Intentio autem uideri non potest, etiamsi ipsa actio uideatur. Igitur oculis Dei omnia sunt nuda, quia ipse omnes actiones hominum uidet ubicunque fiant, quia non sunt tenebre, et non est umbra mortis, ubi abscondantur qui operantur malum; nec operimentum tegit, nec uelamen protegit, nec paries intercludit, nec caligo abscondit nos ab oculis eius. Ergo omnia sunt nuda, quia ipse uidet omne quod agitur; omnia aperta quia ipse uidet qua intentione agatur. Sequitur:

Ad quem nobis sermo , id est ad Deum uel ad sermonem eius, subauditur uel est, uel erit, uel  esse debet sermo. Primum fit sermo Dei ad nos, postea sermo noster ad Deum. Duobus autem modis fit sermo Dei ad nos, interius et exterius. Interius per inspirationem, exterius per predicationem. Item per inspirationem duobus modis, per naturam et per gratiam. Per naturam, quando conditis inspirat cognitionem boni; per gratiam, quando reparatis suggerit amorem boni. Duobus etiam modis fit noster sermo ad ipsum, uel consulendo rationem, uel reddendo rationem. Si modo rationem ex uoluntate consulere ad faciendum nolumus, tunc ex necessitate de factis rationem reddemus: sicut in Apocalypsi dicuntur libri aperti, et deinde liber alius apertus qui est uite, postea iudicatos mortuos ex iis que scripta erant in libris . Libri sunt  corda hominum. Liber uite est sapientia. Dei libri aperiuntur, quando manifesta sunt secreta cordium. Liber uite aperietur, quando unicuique luce interiori manifeste patescet omne quod faciendum est. Et mortui ex his que in libris sunt, non que in libro, iudicantur, quia peccatores ex suis operibus iudicabuntur. Libri nostri ad librum Dei scripti sunt, quia corda nostra ad similitudinem sapientie Dei condita sunt sicut dicitur: Signatum est super nos lumen uultus tui, Domine . Adhuc scribi debent libri nostri secundum exemplar libri uite, sicut dicit Apostolus: Estote imitatores Christi sicut filii karissimi . Etsi scripti non sunt, saltem corrigendi sunt. Conferamus itaque libros nostros cum hoc libro, ut si quid aliter habuerint,  corrigantur, ne in illa ultima collatione, si quidpiam aliter inuenti fuerint habentes, abiiciantur. Sic intelligi potest, ad quem, id est sermonem est nobis sermo. uel aliter, ad quem est nobis sermo. Loquamur ad Christum de nobis, ut ipse ad Patrem loquatur pro nobis, quia pontifex est, ut conferat Deo uota populi, et magnus. Magnus secundum diuinitatem, quia Filius Dei; magnus secundum humanitatem, quia penetrat celos. Accedamus ergo cum fiducia ad thronum gratie eius, id est ad ipsum in quo regnat gratia. Gratia autem in eo duobus modis regnat, quia nec in eo malitia est, que affectum gratie impediat quin uelit, nec in nobis miseria quin possit. Accedamus ergo cum fiducia, quoniam  et officium eius est ut pro nobis oret, quia pontifex constitutus; et meritum ipsius ut impetret, quia iustus. Denique libenter compatietur, quia et ipse propter nos infirmitatibus circumdatus est. Constitutus est, quia a Deo. Non enim ipse se constituit, sed Deus illum glorificauit, qui dixit: Filius meus es tu: ego hodie genui te . Quando in baptismo hoc dictum est  super Christum, tunc quasi ad pontificatum electus est. Quando in monte dictum est, tunc quasi pontifex est ordinatus, et ueste indutus glorie. Postea in tertia uoce que ad eum uenit de celo, dicens: Et clarificaui, et iterum clarificabo , approbatus et confirmatus est in dignitate sua, sicut Aaron post ordinationem, quia quosdam emulos et suo sacerdotio derogantes habuit, a Deo probatus est et confirmatus. In monte uestem glorie in ordinationem accepit; in resurrectione ad offerendas pro nobis preces Deo induit. Omnis namque pontifex ex hominibus assumptus pro hominibus constituitur in his que sunt ad Deum, ut offerat oblationes et sacrificia pro peccatis . Duplex esse debet assumptio eorum qui preficiuntur, scilicet ut primum  intus per gratiam assumantur ad excellentiam uirtutis, postmodum foris per obedientiam uocentur ad excellentiam dignitatis. Alii assumuntur intus, et non foris sicut boni subiecti. Alii assumuntur foris et non intus sicut mali prelati, alii foris et intus sicut boni prelati, alii nec foris nec intus sicut mali subiecti. Sequitur:

Pro hominibus constituitur in his que sunt ad Deum . Dicitur in Euangelio: Reddite que sunt Cesaris Cesari, et que sunt Dei Deo . Sicut Cesar habet prefectos suos ad populum qui exigant ea que Cesaris sunt, sic et Deus habet prefectos suos ad populum suum, qui ea que Dei sunt requirant. Et sicut prefecti Cesaris legatione populi  funguntur ad intercedendum, et legatione Cesaris ad populum ad imperandum, sic et prefecti Dei, id est prelati in Ecclesia legatione populi funguntur ad Deum ut obsecrent, siue legatione Dei ad populum ut iubeant. Aliud est enim officium prelati, inquantum est legatus populi ad Deum, et aliud est in quantum legatus Dei ad populum. In illo officio, quo est legatus populi erga Deum, deuotionem exhibere debet, ut eum oblationibus et sacrificio spirituali precibusque placatum reddat. In eo officio quo est legatus Dei ad populum, ad ipsum pertinet ignorantes docere, peccantes corrigere. De illo officio in quo est legatus populi ad Deum dictum est, ut offerat sacrificia et oblationes pro peccatis. De illo officio in quo est legatus Dei ad populum, dictum est,  ut sciat compati iis qui ignorant et errant. Quoniam et ipse circumdatus est infirmitate . Quidam sunt qui se in infirmitate esse cognoscunt, sed circumdatos infirmitate non putant, hi uidelicet qui in quibusdam actionibus suis fortes se esse considerant. Qui uero in omnibus suis se infirmari conspiciunt, in quantum ad existimationem suam, undique infirmitate circumdati sunt.





APOLOGIA DE uERBO INCARNATO AUCTORE, UT uIDETUR, IOANNE CORNUBIENSI, CONTINENS Obiectiones contra eos qui dicunt Christum non esse aliquid secundum quod est homo. 

 Fides est certitudo rerum inuisibilium ad religionem pertinentium, supra opinionem et infra scientiam constituta. Ex hac fidei assignatione patet quod non licet dubitare, uel opinari circa fidei articulos. Ubi enim est opinio, non est certitudo, ubi uero non est certitudo, non est fides. In naturalibus opinionibus uel peticis existimationibus, uel in allegoricis, uel tropologicis sententiis, licet diuersas sententias promere. Circa fidem non licet non solum aliud constituere, sed nec de ipsa ueritate ad modicum dubitare; sed oportet firmiter ipsam profiteri. Unde in Symbolo Athanasii: Hec est fides catholica, quam nisi quisque fideliter firmiterque crediderit, saluus esse non poterit. Si autem de nullo fidei articulo licet diuersa opinari, maxime de illo qui ceteris  est principalior, cui ceteri tanquam fundamento innituntur, qui in his uerbis exprimitur. uerbum caro factum est , id est homo constans ex carne et anima. Unde Augustinus: Firmissime tene, et nullatenus dubita ipsum qui eternaliter natus est de Patre, esse illum qui essentialiter conceptus est et natus de uirgine, unius nature cum matre. Ecce Augustinus prohibet dubitare, et iubet firmissime tenere in Christo duas esse naturas, diuinam scilicet, secundum quam dicit: Ego et Pater unum sumus ; et humanam, secundum quam dicit: Pater maior me est .

QUAESTIO I. Quero igitur ab his qui dicunt Christum non esse aliquid in eo quod est homo, quid per  me significetur cum dicitur: Pater maior me est, an quod est Christus: an quod non est Christus? Si dicatur aliquid quod non est Christus per me significari in tali loco, consequens est ut Christus dicat se esse aliquid quod ipse non est; quod non conuenit ueritati. Item si aliquid per me ibi significatur quod est Christus, illud est uel substantia increata uel creata. Sed nulla substantia increata maior est Pater. Sin autem substantia creata est, uel est rationalis, uel irrationalis. Sed substantia irrationalis esse non potest. Ergo est substantia rationalis. Et sic uel angelica, uel humana; sed angelica non est, ergo humana. Oportet itaque ibi significari substantiam creatam et rationalem, et humanam, id est hominem constantem ex anima et carne. Unde Augustinus dicit quod pars, cum dicitur: uerbum caro  factum est, ponitur pro toto, scilicet caro pro homine. Necessario ergo homo est aliquod totum, cuius pars sit caro, et illud totum sit Christus. Unde idem dicit: Deus in eternam personam diuinitatis temporalem accepit substantiam carnis. Quid est in personam accepit, nisi personaliter sibi uniuit, id est ut quod assumptum est, una esset cum assumente persona? Unde in libro De agone christiano: Incommutabilis ueritas per spiritum animam, et per animam corpus suscipiens totum hominem assumptum liberauit. In eodem: Non eos audiamus qui sic dicunt ab eterna sapientia susceptum hominem, qui de uirgine natus est, quomodo et alii homines ab ea sapientes fiunt. Aliud est enim sapientem tantum fieri per sapientiam Dei; et aliud est ipsam personam suscipere  sapientie Dei. Audis quod homo ille personam suscepit sapientie Dei. Unde et per gratiam homo transiuit in Deum, non nature uersibilitate, sed Dei dignatione mirabiliter assumptus in unitatem persone. Quapropter et aliter sapiens homo ille, qui personam sapientie gerit, aliter alii. Unde Augustinus super Epistolam ad Galatas: Per fidem induendo Christum, omnes fiunt filii, non natura, sicut unicus Filius, qui sapientia Dei est. Neque pre potentia et singularitate susceptionis ad habendam naturaliter, et agendam personam sapientie, sicut ipse mediator unum cum ipsa suscipiente Sapientia.

QUAEST. II. Quero item quomodo Augustinus dicat susceptum hominem ad habendam naturaliter personam Sapientie Patris, cum alibi dicat quod in  unitate persone assumptus homo ille gratie est non nature? Solutio. Naturale duobus modis dicitur; et quod est de substantia rei, et quod est originale, id est ab origine creationis sue datum. Unde quia homo assumptus ex quo fuit, persona diuina fuit, non tamen per naturam, sed per gratiam; quodammodo naturale est ei esse personam Dei, sed hoc naturale non excludit gratiam. Unde Augustinus in Euchiridio: In nature humane susceptione facta est quodam modo ipsa gratia illi homini naturalis. Nam ex quo homo esse cepit, non aliud esse cepit quam filius, et hic unicus, ut quemadmodum una est persona, anima rationalis et caro; ita una persona Deus et homo. Filius tribus modis dicitur, adoptione, ut nos per fidem; susceptione ut mediator, scilicet homo assumptus; natura ut uerbum, quod eadem  substantia est cum Patre, non persona: et eadem persona cum Mediatore non substantia. Unde Augustinus in libro De Trinitate: Cum filius sit Deus et homo, alia tamen substantia Deus, alia substantia homo.

QUAEST. III. Queritur an substantia humana in Christo sit adoranda. Solutio. Dignitatis potestas non amittitur, dum humilitas adoratur, ut dicit Hilarius. Et Augustinus. Terra adoratur a uerbo Dei assumpta, quia nemo carnem eius manducat, nisi prius eam adoret non tamen propter ipsam, sed propter eum cui unitur. Dicit auctoritas quod Creator est creatus, predestinans predestinatus, infectus factus; quod secundum naturam humanam intelligendum est. Ascendo ad Patrem meum et Patrem uestrum, ad  Deum meum et Deum uestrum . Si Christus non est aliqua substantia creata, non habet Deum, quia tantum creature Deus est; sed ipse dicit se habere Deum necessario, ergo est aliquid quod habet Deum uel Creatorem. Dicitur alibi quod tanta est unio hominis et Dei, quod totum est Deus, totum est et homo. Quid per hominem significatur cum dicitur, totum est homo? Quid est quod sequitur quod non in substantiis hominis? Si enim sic intelligitur, Deus est homo, id est habet hominem. Sic potest dici, anima est caro, id est habet carnem. Augustinus dicit super Ioannem, quod aliud est uerbum Dei, et aliud homo. Quid hic per hominem significatur? Si enim ut quidam opinantur, hic per hominem anima et caro intelligitur, et non aliquid compositum  ex duobus dicere deberet, aliud est uerbum Dei, alia sunt homo, cum per hominem plura, et non unum significetur. Augustinus dicit alibi super Epistolam ad Colossenses: Homo excellentius assumptus personam gerit sapientie. Si igitur id quod est assumptum non est persona, ut uolunt quidam, nec personam gerit sapientie, quomodo ergo audent negare hominem assumptum personam esse? cum adeo aperte hic dicat auctoritas: Qui descendit, id est Deus, et qui ascendit , id est homo. Dicit enim expositor quod deitas et humanitas sunt eadem persona. Unde Leo papa: Mirabilior nobis fit in Deo humilitas, quam potentia; et difficilius capitur a nobis maiestatis diuine exinanitio quam seruilis forme  summa prouectio. Et post: Licet aliud sit Creator, et aliud cueatura, in unam tamen personam concurrit ultriusque nature proprietas. Omnia que Dei sunt et hominis simul humanitas expleuit et deitas. Legitur quod Christus sicuti est homousios [] Patri, sic est homousios [] matri. Sed si Christus non est id quod est homo, sed tantum id quod est Pater, nichil quod est consubstantiale matri, est substantiale filio, et e diuerso, ergo non est ei consubstantialis, cum nullum habeat substantiale cum illa commune. Sed dicent forsitan: Christus ideo homousios [] matri dicitur, quia eiusdem nature est cum matre. Et ego quero quid per naturam humanam intelligant, cum dicitur, Christus est eiusdem nature cum matre. Dicant corpus et animam.  Sed alia est anima Christi, et alia anima uirginis. Unde si idem est natura humana quod anima et corpus, si non sunt eiusdem anime et carnis, nec eiusdem sunt nature, uel si eiusdem sunt nature; nec tamen sunt eiusdem carnis et anime, aliud intelligitur per naturam, aliud per animam et carnem. Notandum autem quod natura humana tripliciter accipitur, scilicet pro forma substantiali, que humanitas dicitur, et pro re existenti in tali proprietate, scilicet pro illo composito ex corpore et anima, quod quandoque hoc nomine humanitas significatur. Dicitur etiam quandoque humana natura corpus et anima. uerum est ergo Christum assumpsisse corpus et animam, et illud compositum, et illam formam, scilicet humanitatem.  Quin autem hec forma sit assumpta, non potest negari, cum non solum corpus et anima sint assumpta, sed etiam omnes proprietates assumpte sint.

QUAEST. Iu. Ideo quero ab iis qui dicunt quod in Christo non est aliquid quod sit homo, quid sit subiectum humanitati huic forme. Non enim deitas potest ei esse subiecta, nec caro nec anima. Quid ergo? Si nichil est constitutum ex corpore et anima Christi, quod sit Christus, in quo quasi in subiecto possit esse humanitas, necessario igitur Christus est quoddam totum constans ex anima et corpore; uel non habet hanc formam humanitatem. Confitemur itaque in Christo duarum substantiarum unionem, non mutationem, uel uersibilitatem, uel permistionem, uel confusionem.

 QUAEST. u. Dicit Hilarius in nono libro De Trinitate: quod homini acquirebatur ut Deus esset. Quero igitur quis sit iste homo, cui acquiritur ut Deus sit? Nunquid anime uel carni? Non utique, sed homini constanti ex utroque. Idem in octauo libro De Trinitate: Nescit plane uitam suam. nescit, qui ipsum Iesum, ut uerum Deum, ita uerum hominem ignorat. Si enim non est id quod est homo, non est homo; et si non est homo, non est uerus homo. Quanta ergo est temeritas, negare Christum aliquem hominem esse; et tamen ipsum uerum hominem predicare! Augustinus dicit super Domine, refugium : Quod Christus incepit esse quod non erat, seruata substantiarum proprietate.  Quod erat creabile mansit creabile; et quod increabile, increabile: et quod mortale, mortale: et quod immortale, immortale. Utrumque una immortalis tamen persona, et uere immortalis. Unde Isidorus in libro De summo bono ait: Humanitas a Christo suscepta tertia persona est in Trinitate. Cui consonat illud quod Augustinus dicit in secundo libro De Trinitate. Forma suscepti hominis persona Filii est. Quid apertius? Quomodo ergo audes dicere quod nichil quod est, assumptum est persona Filii? Redi ad cor tuum, et animaduerte ueritatem. Quis sit qui loquitur attende. Recole quod periculum anime tue incurris, si negaueris tam manifestam ueritatem. Memorare etiam quod homo, qui negauit Christum esse aliquid, sit homo; et ideo potuit  decepi. Et utinam solus deceptus, alios non decepisset! Si nondum credis predictis auctoritatibus. audi quid Augustinus dicat in eodem libro: Humanam illam formam ex Maria uirgine Trinitas operata est, sed Filii solius persona est. Idem in tertio decimo de Trinitate. Humana natura Deo uerbo copulata est, ita ut cum ipso fieret una persona. Nota quod in huiusmodi locis humanitas uel forma serui, uel natura humana, non significat corpus et animam, uel illam proprietatem, que proprie et secundum usum loquendi dicitur humanitas, sed rem existentem in tali proprietate notat. Firmiter ergo tenendum quod nomine humanitatis quandoque id quod est homo significatur. Noli ergo mirari quod humanitas dicta est persona, cum nomine humanitatis homo  assumptus significetur in tali loco. Hilarius in octauo libro De Trinitate sic ait: Deo est proprium fuisse aliud quam manebat; nec tamen non esse quod manserat. Hilarius dicit quod Deus est aliud quam fuit, manens quod fuit. Et quia nulli creature hoc potest conuenire, ut maneat simul quod est, et aliud fiat, dicit hoc proprium Deo esse, aliud esse quam fuit, et manere quod fuit. Dic ergo quomodo presumis dicere quod Christus non est aliquid quod non fuerit ab eterno. Ecce plures auctoritates habemus, quod Christus factus est aliquid quod non fuit. Queso ut saltem unam auctoritatem ostendas que dicat quod Deus non est aliquid in eo quod est homo, uel quod non factus sit aliquid quando factus est homo.

 Nunc ponende sunt obiectiones quorumdam contra nos: Si Deus essentialiter est homo, uel homo est Deus, tunc si Deus assumpsisset hominem in sexu muliebri, et mulier esset Deus, et Deus esset mulier. Sed potuit Deus in tali sexu assumpsisse hominem, ergo potuit Deus esse mulier. Solutio. Augustinus dicit: Qui essentialiter natus est de Patre, est essentialiter ille qui conceptus et natus est de uirgine. Ideoque fateor quod Deus semper potuit, potest et poterit utroque sexu assumpsisse hominem. Utinam te uideres ubi te uideo, qui hec obiicis. Cum igitur uterque sexus erat redimendus, decens fuit ut sexus honorabilior assumeretur, et de femina, ut sic uterque sexus ad redemptionem pertinere  ostenderetur. Unde Augustinus de Symbolo fidei: Illa dispensatio utrumque sexum honorari, et ad curam pertinere monstrauit. Non solum quem suscepit, sed per quam suscepit uirum gerendo, de femina nascendo.

QUAEST. uI. Quero ab iis qui dicunt nichil esse compositum ex anima et carne Christi, quomodo sexus sit assumptus. Non enim in carne uel anima est aliquis sexus sed in solo toto ex duabus partibus constituto. Decuit quaternarium diuinum compleri. Fecit enim Deus primum hominem sine complexione sexuum. Feminam uero produxit de uiro. Ex maritali uero admistione formauit utrumque. Restabat quartum ut quasi uicem femina redderet uiro: quod  completum est, dum contra rationem, et supra naturam peperit uirgo.

Obiicitur. Si Deus potuit assumere mulierem, ergo mulier potuit esse Deus. Solutio. Non sequitur. Sicut non sequitur: Deus potest de homine facere lapidem, ergo homo potest fieri lapis. Deus enim potest impossibilia, nec tamen impossibilia sunt possibilia. Item obiicitur. Si illa substantia que uerbo unita est, cepit esse Deus, et econtrario Deus cepit esse illa, quedam substantia est Deus que non semper fuit Deus, et quedam substantia est Deus que non est diuina substantia, et Deus est aliquid quod non semper fuit. Adduntque: Si homo assumptus est persona, ergo uel tertia in Trinitate, uel alia; sed non alia, ergo tertia in Trinitate, et sic Deus. Solutio.  In hoc ipso se probant non esse Catholicos cum id quod tot auctoritatibus probatur, habent pro inconuenienti. Nonne Isidorus dicit quod humanitas a Christo suscepta est tertia persona in Trinitate? Et Hilarius asserit quod proprium est Deo fuisse aliud quam manebat, nec tamen non esse quod manserat. Et Augustinus: Creator temporum inuentus est in tempore: etiam ipse factus. Et alibi: Homo recens, sed non Deus recens. Hoc est inconueniens quod nos adoramus. Hec est abusio, per quam redempti sumus. Scio ubi tenentur oculi tui qui habes pro inconuenienti, quod Deus sit aliquid quod non semper fuit, quia non capis modum illum, quo aliquid dicitur esse aliud, propter ineffabilem unionem. In hoc enim quod Deus homini secundum plenitudinem se  infudit, et omnia sua illi attulit, et omnia que hominis erant in se suscepit, uere dicitur et est Deus homo, et homo Deus. Homo est Deus non per naturam, sed per gratiam, non adoptionis, sed per gratiam unionis siue susceptionis. Deus est homo per dignationem. Cum ergo Deum hominem, uel hominem Deum predicamus, non nature in naturam uersibilitatem significamus, sed nature utriusque mutuam omnimodam participationem. Notandum esse quosdam quibus non uidetur esse argumentum. Illa substantia Deo unita est Deus ergo quedam substantia que non semper fuit. Ut in hoc simili apparet. Candela lucet, ergo quedam substantia que non est ignis lucet, cum ignis ex se, candela ex  igne luceat. Est alia similitudo: Hic homo factus est ad imaginem Dei, ergo quedam substantia que non est animal uel angelus, non sequitur. Sic uerbum per se Deus est, sicut ignis lucet, homo uero Deus ex uerbo, sicut candela lucet ex igne, et homo est imago ex anima. Nullo tamen modo negandum substantiam unitam uerbo Dei, esse Filium Dei, sed, ut iam dictum est, homo per gratiam Deus est, uerbum est per naturam Deus.

QUAEST. uII. Si nondum credis, audi adhuc uerba ueritatis super Lucam, ubi scriptum est: Hic erit magnus . Legitur quod potentiam, quam Dei Filius naturaliter habet, homo accepturus erat ex tempere, ut una sit persona Deus et homo. Quero quid per hominem significatur; et cum dicitur homo  accepturus, etc., an substantia diuina, an humana; sed nature diuine nil datum est ex tempore, ergo humane. Et sic substantia humana habet potentiam, quam Filius Dei habet per naturam; ergo homo habet omnipotentiam, et sic est omnipotens, et sic Deus quod ipse profitetur, dicens: Data est mihi omnis potestas in celo et in terra . Cui data est omnis potestas. Audi expositorem super eumdem locum. Hoc non de ceterna Patri diuinitate, sed de assumpta humanitate. Quidquid dicas de Christo, ego melius credo Christo de se quam tibi. Nonne contradicis Christo dum negas quod ille affirmat? uide ergo quod tua expositio contraria est Christo et orthodoxis Patribus. Tu dicis quod homo assumptus non habet omnipotentiam. Et ipse dicit: Data est mihi  omnis potestas. Unde Apostolus: In quo inhabitat omnis plenitudo diuinitatis corporaliter . Tu ipse diiudica. Quid est illud: In quo inhabitat omnis plenitudo diuinitatis? Nunquid uerbum Dei? Cur ergo addit corporaliter? Hilarius in octauo dicit: uera fides est neque Deum ignorare quod homo sit, neque carnem ignorare quod uerbum sit. Recole quid nomine carnis significetur. Audi Augustinum. uerbum caro factum est, id est, homo pars pro toto ponitur. Cui consonat illud in Ioanne: Potestatem dedit ei iudicium facere, quia Filius hominis est . In huiusmodi que Deo conuenire non possunt, solent sic exponere. Hoc accepit persona secundum naturam humanam. Intelligis que dicis? Si persona non est aliquid secundum humanitatem  ut tu asseris, quomodo persona accepit aliquid secundum eam? Item dicitur tibi. Si natura humana hoc non accepit, ergo nec persona secundum eam, sicut corpus tuum non est album, ergo nec tu es albus secundum corpus. uel, si anima non est rationalis, nec tu es rationalis secundum eam. Concedendum quidem est quod persona accepit potentiam, quam habet naturaliter secundum humanitatem, et ipse homo accepit eam, et sic in ipso ipsa persona. Et quod sic sit intelligendum, declarant alie auctoritates. Unde Hilarius dicit: Non est ignorandum carnem esse uerbum, et humanitati data est omnis potestas in celo et in terra. Assignent, si possunt, quid sit illud cui data est omnis potestas iudicandi  quod uocatur Filius Altissimi; quod temporali relatione refertur ad matrem. Non enim eterna filiatione filius dicitur matris. Quomodo filius matris, si nichil habet esse ex matre? Nunquid dicendus est aliquis ducere originem ex oue, quia eius uestis inde est? Si ergo Christus non est aliquid ex uirgine, sed eius uestis inde est, quomodo est filius uirginis? Sicut ergo uerbum lucis est per se homo assumptus ex uerbo, sic uerbum per se persona est: homo uero personantiam ut sic loquar habet ex uerbo.

Sed dicet aliquis: Nonne homo assumptus persona, et esset, si non esset unitus uerbo? Solutio. Esset quidem persona, et haberet suam personantiam ex sua rationalitate. Nunc uero ex quo totus splendor  diuinitatis se infudit lucerne humanitatis, minus lumen cedit maiori, id est homo assumptus trahit suam personantiam ex uerbo, et dicitur, et est persona una cum illo ex eadem personantia quam habuit uerbum ab eterno. Unaqueque creatura rationalis ex hoc dicitur persona quod habet excellentius, quia ergo splendor diuinitatis incomparabiliter excellentior est lucerna humanitatis, merito ex eo homo est persona. Unde scriptum est: Natura naturam non consumit, sed persona personam, quia nomen iuris est. Hec diligenter intuere, lector, et intelliges quare homo dicatur in personam, non in naturam assumptus, et quare uerbum dicatur assumpsisse naturam, non personam. Ideo enim homo assumptus est in personam diuinam,  quia factus est particeps diuini luminis, ut per ipsum ab omnibus discerneretur sicut uerbum. Non in naturam, licet persona diuina sit diuina natura, quia hoc esset mutari et conuerti in eam. uerbum uero ideo naturam hominis non personam assumpsit, licet id quod est assumptum sit persona, quia non trahit personalitatem, uel personantiam ex eo quod est assumptum, habens multo digniorem personantiam ex natura diuinitatis. Sicut lampas in nocte dicitur lumen Ecclesie, in die uero solis maiore splendore superueniente, iam lampas non dicitur lumen Ecclesie, sed potius lumen solis. Sic homo persona quidem esset ex sua rationalitate, si non esset assumptus. Nunc ut iam dictum est ex eo quod in ea dignius est, id est in lumine diuino est  persona. Qui non uidet hoc querat a Domino intellectum. Huius rei in creaturis expressam non inuenio similitudinem. Nihil enim manens quod est potest aliud fieri; quod soli Deo est proprium, ut dicit Hilarius. Qualiter tamen splendor uerbi se infundat homini, ut eum illuminet, licet a uerbo non recedat, potest qualicunque similitudine ostendi. Splendor siquidem ignis, uel calor, candele uel carboni accedit, nec ab igne recedit, sed simul in igne et in candela est. Sed in igne per naturam, in candela ex accidenti. Maior tamen est unio inter Deum et hominem. Unde uerbum confert homini ut sit cum illo non una substantia, sed una persona. Inde est quod aliud est Deus, aliud homo, sed non alius  Deus, alius homo, sed unus et idem Deus et homo, sicut multe auctoritates manifeste ostendunt. ueluti corpus et anima unus homo et una persona sunt, licet aliud sit corpus, et aliud anima. Christus itaque gemina est substantia, scilicet diuina et humana, tamen non nisi una persona quia utraque substantia una persona.

Cum igitur Christo sit substantia humana, nunquid est concedendum quod sit creatura, cum omnis homo sit creatura? Solutio. Non est simpliciter concedendum quod Christus sit creatura, nisi addatur secundum hominem. Nonne concedimus simpliciter quod Christus est homo? Quare ergo non similiter conceditur quod sit creatura? Solutio. Ideo sine determinatione usus sancte Ecclesie non  consueuit concedere simpliciter Christum esse creaturam, ne secundum utramque naturam hoc intelligatur, ne uideatur consentire perfidie Ariane, que dicebat Christum tantum esse creaturam, cum fides catholica dicat eum esse et Creatorem secundum diuinam naturam, et creaturam secundum humanam substantiam. Tene ergo firmiter uerbum assumens naturaliter esse Deum, assumptam uero substantiam naturaliter esse creaturam, et propter ineffabilem unionem, et mirifice susceptionis sacramentum, ut uerbum sit homo, et homo Deus inconfusa et inconuersa utraque perseuerante substantia. Unde Hilarius in quinto libro De Trinitate: Ex uirtute potentis nature est, cum in eo quod esset maneret, tamen quod non erat esse posset. Moneo ut  his que in Scripturis sanctis leguntur, fidei assensum adhibeas. Nec tibi mirum uideatur, si nondum omnia ad plenum intelligas. Recole quod fides non habet meritum, cui ratio humana prebet experimentum. Solet ignorantia naturalium amplius angere quosdam, quam ignorantia credendorum. Ut imago in speculo quid sit, aut quomodo habeat esse. Quomodo idem fons sit modo hec aqua, modo illa. Quomodo diuerse uoces sint idem nomen. Amice, si hec leuia et quasi puerilia non capis: qua fronte ineffabile incarnationis sacramentum attentare presumis? Noli ergo sic argumentari circa Christum. Si Christus est quedam substantia simplex uel increata, ergo non est quedam composita uel creata, cum sit utrumque, licet non secundum idem. Cur  non sic argumentaris? In diebus carnis sue fuit mortalis, ergo tunc non fuit immortalis. uel sic. Tunc fuit passibilis, ergo tunc non fuit impassibilis.

Dicet aliquis mihi: Arianum te uideo, quia dicis Christum esse creaturam. Diligentius ergo intueamur an uerum sit. Arius dicebat Christum esse puram creaturam, non a Patre consubstantialiter genitum, sed tantum creaturam, ideoque Patre minorem et posteriorem: affirmans quidem Christum esse Deum, non quidem per naturam, sed tantum per adoptionem. Nunc quero an Hieronymus idem senserit quod Arius cum dicat: Audacter proclamamus Christum esse creaturam. Et Hilarius qui dicit:  Quid est quod non fuit? Aut Apostolus qui ait: Qui fidelis est ei qui fecit illum . Et alibi dicit: Qui factus ex semine Dauid secundum carnem . Et Augustinus qui asserit diuinam substantiam immutabilem, et creaturam mutabilem, secundum quam Christus omnia pertulit que Scriptura de eo recolit. Tametsi ergo hereticus et Catholicus eadem uerba habent in ore, non est consequens ut idem sensus sit in corde utriusque. ueluti non sequitur: Si aliqua participant eodem nomine, quod ideo etiam re nominis, ut Deus et idolum, nomine Dei, non tamen eadem deitate participant. Quod ergo scriptum est: Qui dixerit Christum esse creaturam, anathema sit, intelligendum est puram, ut Arius intelligebat uel dicebat. Secundum eamdem rationem intelligendum  est quod dicit Ambrosius Christum non esse uanitati subiectum, et ideo creaturis non esse connumerandum, quia creatura omnis uanitati subiecta est. Nunquid quia Christus est homo, et omnis homo mendax, ergo Christus mendax? Multa dicuntur generaliter de homine, non tamen de homine Christo, quia non est purus homo, sed Deus et homo. Augustinus dicit: Non est creatura per quem facta est omnis creatura. Ecce negat Christum esse creaturam: quod contrarium uidetur predictis. Solutio. Non est creatura per quem, etc., id est id in Christo per quod facta est omnis creatura, non est creatura, sed creatrix essentia. Agit enim de persona secundum diuinam naturam. Item dicit Hilarius: Non est aliud filius hominis, et aliud Filius Dei; et nos dicimus  et credimus quod aliud filius est hominis, et aliud Filius Dei. Quid ergo? Contrarii sumus Hilario? Solutio. Frequentius quidem his terminationibus significatio est substantie. Interdum tamen in neutrali licet raro significatur persona. Sensus est: Ergo non est alius filius hominis, et alius Filius Dei, id est non est alius filius hominis, et alius Filius Dei, sed unus et idem. Unde Augustinus de tribus personis loquens ait: Et hec tria unum. Et alibi dicit quod Mediator ipse unum sit cum ipsa suscipiente Sapientia. Quibus uerbis substantiarum differentia non confunditur, sed unio personalis predicatur. Hilarius tamen non ait: Non est aliud uerbum, aliud homo; sed hoc neutrum est aliud quam Christus. Et Augustinus dicit: Homo ille non est factus aliud  quam Dei Filius, id est non est factus aliquid quod non sit Dei Filius. Quidquid enim est persona diuine essentie, non est aliud quam ipsa persona, licet aliud sit quam natura diuina. Unde Hieronymus: uerbum Deus, est non caro assumpta. Quibus uerbis non nature ad personam, sed nature ad naturam ostenditur differentia. Si autem per carnem pars non totum intelligitur, constat quod uerbum non est caro. Sed per carnem totus homo significatur tamen ut ait Ambrosius aliud est quod est assumptum, et aliud est quod assumpsit. Alioquin Christus si non est aliquid secundum quod est homo, ipse non est aliquid secundum quod est matri homousios [], uel secundum idem est homousios []  Patri et matri. Hilarius alibi seipsum exponit dicens: Naturam Dei in uirtute resurrectionis intellige, dispensationem hominis in morte cognosce. Et cum sint utraque suis gesta naturis, unum tamen Christum Iesum eum memento esse qui utrumque est. Non dixisset utrumque de una natura, neque unus de duabus personis. Utrumque non admittit naturarum singularitatem, unus excludit personarum pluralitatem.

Dicunt quidam quod sicut non est alius Filius Dei, et alius filius hominis, sic non est aliud Filius Dei, et aliud filius hominis. Sed si hoc est, ergo sicut est indifferens persona, sic indifferens est natura.

Dicunt quidam quod quando uerbum caro factum  est, factum est quoddam totum compositum ex Creatore et creatura, scilicet diuinitate et carne et anima. Illud compositum est creatura, quia non semper fuit, et illius compositi pars diuinitas, ergo Creator est pars cuiusdam creature. Sed quid absurdius, imo quid falsius? Item omne totum maius est qualibet sua parte; ergo si diuinitas est pars alicuius, oportet quod aliquid sit maius ipsa diuinitate. uel si ipsa est maior omni re, ergo maior est eo cuius est pars, et sic ipsa legem, et ius totalitatis suo toti adimit, uel totum suum illa circumscribit. Item si diuinitas est pars integralis, ubicunque ipsa est et suum totum; sed ipsa est ubique ergo et suum totum ubique est. Item nulla pars integralis predicatur de suo toto. Ergo si Christus esset quoddam  totum, cuius pars esset Deus uel deitas, nullo modo esset Christus Deus, cum nullum totum sit sua pars. Multo ergo melius sacra Scriptura dixit personalem unionem esse inter Deum et hominem; uel inter assumptum et assumens uerbum, quam integralem constitutionem uel compositionem.

Sciendum est plura genera esse compositionis. Aliter enim domus componitur ex suis partibus, aliter panis ex aqua et farina, aliter statua ex materia et forma, aliter species ex genere et differentia, aliter homo ex carne et anima. Dicuntur etiam quandoque unita composita, ut cum legitur quod hypostasis est composita ex duabus naturis, quod sic est intelligendum. Due nature sunt unite in una persona sine uersibilitate et confusione. Sicut ergo  ignis carboni infunditur, non tamen partialiter ei sociatur, ut ex igne et ex carbone aliquod totum perficiatur, quod non sic ignis uel carbo, sic uerbum homini unitur, non tamen aliquod totum inde efficitur, quod non sit homo uel uerbum.

QUAEST. uIII. Quero a te qui negas aliquid quod est assumptum esse Filium Dei, quid dicas esse semen Abrahe? illudne, ad cuius aduentum predicat Apostolus legis statum, dicens quod lex disposita est in manu Mediatoris, donec ueniret semen cui promissum est?  Nunquid semen Abrahe dices quod non est ex Abraham? Deus Pater non nisi id quod ipse est genuit, id est Deus Deum. Quid ergo genuit Abraham homo, nisi id quod est  homo, sue nature prolem? Quod semen uenturum erat, quando promissio facta est Abrahe. Hoc ergo semen quid est, si id quod est assumptum, homo non est. Nunquid homo non hominem genuit?

QUAEST. IX. Quero an Christus sit aliquid quod mediante uirgine sit de Abraham, id est homo de homine, creatura de creatura? Mediator Dei et hominum est Christus iehsu . Medium non est aliquod nisi inter extrema. Quero igitur quid sit hoc medium, et que sint extrema. Habes unum de extremis, ubi legitur, Mediator Dei; alterum ubi ait, et hominum. Quero quid sit medium. Audi Apostolum: Homo Christus iehsu . Non ait uerbum, quia non est mediator in eo quod est Deus, sed unum de extremis. Si ergo id quod est  assumptum, non est Christus, nec est mediator. Quid ergo? Dic que sint illa tria quorum duo sunt extrema et tertium mediator. Deus enim et homines reconciliati, duo sunt extrema. Mediator autem quid erit? Audi saltem quid super hoc dicat Apostolus: Homo Christus iehsu, quem nobis coniungit naturarum communio, Deo autem eum sociat unius et eiusdem persone unio, non integralis, Deo indigna compositio. Quod autem Deus non sit pars huius persone, Augustinus dicit his uerbis: Christus est persona gemine substantia, non tamen pars huius Deus est. Hec dictio totum quandoque uim collectiuam partium integralium habet, ut cum dicitur totus homo creatus est a Deo, uidelicet quelibet pars hominis, anima et caro, forma et compago partium,  creatione Dei existit. Quandoque per eamdem uocem fit omnis compositionis exclusio. Ut cum dicitur, totus Deus est ubique essentialiter, quibus uerbis partes habere negatur. Si enim diuersitate partium occuparet diuersitatem locorum, non esset ubique totus. Sensus hic est: Deus ubique est totus, id est nusquam de eius essentia quidquam abest. Quandoque totum significat, non totaliter unitorum consortium. Ut cum unionem anime et corporis totum dicimus, uel carbonem ignitum. Baptismus etiam ex duobus constare dicitur, elementis scilicet et uerbo uite; et sacramentum Eucaristie ex specie uisibili, et corpore et sanguine Christi. Sic Christum dicimus quasi totum. quantum ad diuinitatem et  humanitatem, quia he due nature in una persona sunt sociate, sicut elementum et uerbum in baptismo, et species uisibilis et caro Christi in altaris sacramento sibi sociantur. Multum tamen differenter, quia incomprehensibilis est concretio, qua uniuntur Deus et homo. In nullis predictis unitis alterum dicitur de altero. Quia nec ignis carbo, nec carbo ignis. uisibilis species non est caro Christi, nec caro anima, et e conuerso. Sed in Christi persona ineffabilis inuenitur conuertentia. Nam et Deus homo, et homo Deus; et totum Deus, et totum homo. Quid est totum? Christus. Sicut enim anime et corporis consortium uocatur homo, sic humane et diuine nature personalis concretio dicitur Christus, etiam sic quasi quoddam totum quantum ad duas unitas  in Christo naturas. Nec tamen est eadem predicandi in homine reciprocatio, quia due rationales et persone capaces non sunt unite in eo substantie. In Christo ergo uel eius sacramentis non est partialis integritatis uulgaris compositio.

Dicunt quidam quod ex anima et carne Christi nichil est compositum, sicut nec ex duabus naturis. Unde consequenter adiungunt quod nichil quod est homo, est Deus, uel tertia persona in Trinitate. Nos credimus et confitemur utrumque, quod ex carne et anima Christi sit quoddam compositum, et quod illud sit Deus, et tertia in Trinitate persona per gratiam, non per naturam; quod prius demonstrandum est authenticis testimoniis, et deinde rationibus. Hoc autem in primis sciendum est quod  nec canonica Scriptura, sed nec sanctorum Patrum hoc dicit quod ex duobus predictis non sit aliqua composita substantia. Quomodo ergo audes predicare quod nulla auctoritate potest probari? Dic tu ipse, si potes, quis sanctorum sit usus his uerbis: Christus nichil est in eo quod est homo, uel nichil constat ex anima et carne Christi, uel nichil quod est homo est Deus, uel tertia persona in Trinitate? Fatetur tamen nobiscum Deum esse hominem, et hominem esse Deum.

QUAEST. X. Quero ergo quid sit res huius nominis homo? Nonne res constans ex anima et carne? Quomodo nominis rem negant, et ipsum nomen sine re sua Deo tribuunt? Non enim corpus purum et anima nuda est homo, sed corpus animatum uel anima  habens carnem. Cum igitur anima Christi per omnia uegetet corpus suum, et uiuere faciat, sicut anima mea corpus meum, imo multo excellentius, quomodo ex coniunctione corporis mei et anime mee habet esse uerus homo, et ex anima et corpore illo sanctissimo non habet esse uerus homo? Si ergo nichil habet esse ex illis duobus, ut quidam dicunt, non fuit in Christo anime et corporis similis ceteris hominibus concretio. Contra quos dicit Hilarius in nono libro: Cum natus sit Christus lege hominum, non tamen conceptus, habens in se etiam constitutionem humane conditionis in origine. Intueamur igitur que sit constitutio hominis in nobis, et hanc credamus cum Hilario esse in Christo. Idem in eodem: Christum non ambigimus esse Deum uerbum. Neque  rursus filium hominis ex anima et corpore constitisse ignoramus. Fiducialiter ergo credamus quod sic affirmat Hilarius, cui consonat quod Augustinus dixit, exponens illud: Et uerbum caro factum est. Asserit enim quod pars pro toto ponitur. Que pars pro toto? Caro pro homine. Oportet ergo hominem esse quoddam totum, cuius pars sit caro. De hoc eodem iam superius dictum est. Sed et alia que iam dicta sunt, non est superfluum repetere in testimonium ueritatis. His consentit Hieronymus: Ipsum Dei Filium dicimus in fine seculorum perfectum hominem nostre nature suscepisse. Si igitur nichil est ex anima et carne Christi, quod perfectum dicit susceptum hominem? Nonne Athanasius in Symbolo  de Christo: Perfectus Deus, perfectus homo ex anima rationali et humana carne subsistens? Si adhuc post tanta testimonia ueritatis dubitas, audi Hieronymum dicentem: Anathematizamus Apollinarem et eius consimiles, qui dicunt hominem assumptum his propter quos assumptus est fuisse dissimilem. Dic, queso, quid anima tua agat in corpore tuo, quantum ad naturalia, quod anima Christi non faciat in corpore suo? Dicit aliquis: Ex anima et corpore huius hominis consistit quedam persona, que non est Filius Dei. Nonne igitur ex anima et carne Christi est quedam persona que non sit Filius Dei? Solutio. Concedendum est quod id quod est compositum ex persona, non tamen a natura suscepta contrahit suam personalem differentiam, sed a uerbo Dei cui unitur.  Hinc dicimus quod homo assumptus est in personam uerbi, sed uerbum non assumpsit personam hominis, quia non superius ab inferiori, sed inferius a superiori persona dicitur. Recole que dicta sunt de persona in precedentibus.

QUAEST. XI. Si Christus non est aliquid constans ex corpore et anima, quero quid fuerit in eo capax eorum que in Euangelio de eo dicuntur. Legitur enim quod ieiunauit, comedit, sedit, stetit, dormiuit, uigilauit, quieuit, itinere fessus fuit, fleuit, infremuit, ingemuit, super mare ambulauit. Talium ergo capax fuit substantia an non substantia, creata an increata, animata an inanimata? Nemo dicat has appellationes nudas fuisse in Christo. Ut enim Hilarius dicit in sexto, proprietates nomina sequuntur.  Nonne ergo insanie est professioni nominum detrahere ueritatem proprietatum? Quid igitur mortis capax fuit, assumens an assumptum? Mortuus est homo ille. Nunquid more solito sic expones: Homo ille, id est habens hominem mortuus est? Hic non licet procedere. Absit enim ut mortuum sit uerbum quod hominem assumpsit, quia fons uite non aruit! Cum enim legitur: Dominus glorie crucifixus est, et uita in ligno moritur, solum id quod assumptum est, morti subiectum esse debet intelligi. Sed anima mori non potest, ergo uel corpus, uel aliquid constitutum ex anima et corpore mortuum est, sed corpus quod non est rationis capax nunquam uixit uita humana, quomodo ergo mortuum eo genere mortis quo homines moriuntur?

 QUAEST. XII. Quero quid in Christo subiectum fuit sensibilitati? Non enim anima fuit sensibilis, nec caro, quia quod non est animal, non est sensibile. Si ergo in Christo non fuit aliquod compositum ex anima et carne, nec uere Christus fuit sensibilis, nec mortalis, et sic nec uere mortuus. Item: Nonne perceptibilis erat discipline, uel uisibilis? Si ista ei conueniunt, quomodo non erat id quod est homo? uel si hec species homo non predicatur de eo, quomodo eius proprium potest ei conuenire? Nunquid dicet aliquis quod potuit Christus flere, sed non ridere? Si ergo ea dicuntur de Christo, que soli substantie ex anima et carne constitute habent conuenire, quis audet negare ipsum esse  substantiam ex corpore et anima constitutam? Non est auditum a seculo esse aliquam animam que cum corpore personam siue hominem non constituerit. In hoc enim differt anima ab angelo. Cum igitur anima Christi sit spiritus, nec angelus, naturalis conditio exigit ut cum corpore aliquam substantiam constituat. Dominus dicit loquens Iudeis: Soluite templum hoc, et in triduo excitabo illud . Quero igitur cuius rei fuerit illa solutio? De carne enim scriptum est: Non dabis sanctum tuum uidere corruptionem . Ergo necessario separatio illa fuit anime et carnis. Diuinitas enim a neutro separata est. Sed quomodo mors secuta est diuortium, cum non erant unita ad aliquid uiuens constituendum. Dicit Ioannes: Hoc autem dicebat de templo  corporis sui . Quod non est intelligendum quasi in se fuerit caro dissoluta, quia, ut iam dictum est, non uidit corruptionem. In quo ergo fuit illa dissolutio? uel quod subiectum fuit dissolutioni? Non inuenies quid, nisi dicas aliquod compositum ex corpore et anima. Coniuncta ergo erant uiuendo que dissoluta sunt moriendo, et animal uiuum et spirans templum quod moui potuit, et a morte excitari, animal uiuum et spirans templum, de quo dixerat ego in triduo excitabo illud. Concedunt nobiscum quod Christus est homo; non enim cum mutatione intellectus audent mutare et uerba. Nos quidem sic intelligimus, imo omnes catholici intellexerunt. Christus est homo, id est substantia creata constans ex corpore et anima. Ipsi sic exponunt:  Christus est homo, id est habens hominem.

QUAEST. XIII. Quero ergo an Christus et Enoch sint homines? Si Christus non est homo eadem significatione qua aliquis ex nobis, quomodo frater noster est? Petrus homo erat, non hominem habebat. Christus homo erat, id est hominem habebat, ut isti exponunt. Nunquid igitur licet pluraliter inferre: Ergo Christus et Petrus homines erant? Item: Nonne passibilis et mortalis erat sicut unus ex nobis? Si ergo passibile potest nobis et illi in eadem significatione conuenire, quare non homo? Quare potius concedimus accidentia nobis et illi esse communia, et non esse hominem? Nunquid conuenit nobiscum in accidentalibus, et non in substantialibus? Augustinus  dicit quod habitus est hominis susceptio quasi uestis que non mutat quod uestitur. In quo uerbo multi gloriantur. Non ait tamen Augustinus quod homo susceptus est uestis uerbi assumentis, sed quasi. Et in quo consistat similitudo ostendit dicens quod non mutat quod uestitur. Quibus uerbis nichil aliud uult ostendere, nisi hoc quod in susceptione hominis non est mutatum uel conuersum in aliud uerbum Dei. Deus enim factus est homo, ut dicit Scriptura, non conuersione diuinitatis in carne, sed assumptione. Non ergo qui inuentus est ut alius homo caruit ueritate humane nature. Nunquid uestis aliqua sic unitur homini, ut uestis appellatio transeat in uestitum, ut homo dicatur uestis, uel  eiusdem nature cuius uestis? Sicut Deus est homo et eiusdem nature cum homine?

QUAEST. XIu. Quero quid sit ille habitus qui predicatur de uerbo, cum dicitur: Deus est homo secundum istos. Habere enim animam et carnem predicatur, ut dicunt. Est accidens, an substantia, an aliquid quod non est hoc uel illud, respondeant. Non enim potest dici quod nichil, cum eo Christus sit similis aliis hominibus. Petrus est id quod est homo, non habet hominem, Christus non est id quod est homo. In quo ergo similes? Quomodo ergo fratres? Dicent forsitan: In hoc similes sunt, quod uterque habet carnem et animam. Sed Petrus, cum dicitur esse homo, predicatur substantia constans ex carne et anima. Cum uero Christus dicitur esse  homo, predicatur habere carnem et animam, non substantia constans ex carne et anima. Secundum opinionem eorum ergo in hoc non sunt similes, sed ualde dissimiles. Si qua ergo est ibi similitudo, secundum solam nominis equiuoci appellationem intelligitur. Sed hec modica uel nulla est similitudo, cum Christus non sit idem quod homo, nec etiam uestitus aliquid quod sit homo, nec eo modo participat carne et anima quo ceteri. Dicit Apostolus in Epistola ad Hebreos quod Christus similiter nobis carne et sanguine, id est anima participauit, ubi dixit: Quia pueri communicauerunt carni et sanguini, et ipse participauit similiter eisdem , id est erat homo constans ex anima et carne, ut dicit expositor. Et alibi super Epistola I ad Timotheum ubi  legitur: Regi seculorum , dicit expositor quod homo assumptus non semper fuit Rex seculorum, sed in tempore cepit esse Rex seculorum. uideat hec quilibet fidelis, et iudicet an Scripture manifeste dicant quod Christus sit id quod est homo, ut sic nobiscum habeat ueram fraternitatem, et non fictam humanitatem. Item dicit idem Apostolus: Angelos nusquam apprehendit, sed semen Abrahe apprehendit , id est in unitatem persone uniuit. Unde debuit fratribus per omnia similari , sed in nullo substantiali nobis similis est, si non est id quod est homo, quomodo ergo per omnia fratri assimilatus? Agnosce saltem quod ipse Apostolus aliter sentit quam tu de Christo. uel responde, si  potes. Si Christus per omnia assimilatur fratribus, ergo in substantialibus genere et specie, et aliis substantialibus et omnibus naturalibus. uideatur an sententia apostolica, uelis, nolis, te conuincat qui dicis: Hec species homo non conuenit Christo. Item quid magis naturale est homini quam constare ex carne et anima, cum sit esse animalis secundum prudentiam huius seculi; nec nature humane capax est, cui talis compositio non competit. Si ergo non conuenit Christo hoc sine quo nullus potest esse homo, quomodo per omnia fratribus assimilatur? Si hominis tibi simili contingeret dissidium, nunquid amplius tibi similis diceretur? Si ergo Christus non constat ex corpore et anima, quomodo per omnia fratribus assimilatur? Ergo aut confitere Christum  plenum hominem nostre nature per omnia participem, et ex anima et carne constantem, aut nega ipsum per omnia nobis preter peccatum assimilari. In quo nichil depressum, sed aliquid est erectum, qui solus potuit creature sue illabi sine ulla diminutione sue substantie. Omnia enim que Dei sunt per naturam sunt, et hominis per gratiam, et omnia que hominis sunt per naturam. etiam Dei sunt per dignationem. Inde est quod Deus homo et homo Deus uerissime predicatur, et Deus propter humanitatem suam, et homo Deus propter diuinitatem suam; et persona eadem est utriusque, sicut Augustinus dicit: Christum esse id quod est Deus, et esse id quod est homo. Quod et nos credimus et confitemur, quia hec est fides communis omnium sanctorum. Per id, inquit,  quod uerbum est, equalis est Patri; per id quod est homo, maior est Pater. Si Christus non est id quod est homo, quomodo Apostolus eum annumerat hominibus dicens: Factus est primus homo Adam in animam uiuentem secundus homo [nouissimus Adam] in spiritum uiuificantem?  Et: Primus homo de terra terrenus; et secundus homo de celo celestis . Unde si Christus non esset id quod est homo, non diceretur secundus homo uel nouissimus respectu primi. ueluti nemo dicit de non ueste: Hec uestis est prima, hic uestitus est uestis nouissima. Si ergo primus homo uerus homo fuit, secundus homo quomodo non est id quod est homo, sed habens hominem? Aufer omnem ordinem inter illos, et ille non dicetur primus, nec iste nouissimus.  Si enim tantum haberet materiam primi hominis, et non esset aliqua substantia constans ex carne et anima, quomodo esset de eadem materia de qua primus homo? Nunquid est purpuratus, et hec purpura possunt dici de eadem materia? Quod in Christo fuit animale, nunquid anima caruit? an animale fuit et non sensibile? Nonne si sentire non potuit, animale non fuit? Non enim animale fuit quod cuiuslibet sensus expers fuit. uide ergo, si Christus sentire potuit, quia aliquod animale et sensibile fuit, et sic substantia constans ex anima et carne fuit.

QUAEST. Xu. Quero ergo an animale quod fuit Christus, fuerit rationale, an non rationale? Sed irrationale esse non potuit, quod bruta anima non  uixit; fuit ergo rationale et mortale quod in Christo prius fuit animale, nunc uero spirituale. Quod probat talis connumeratio: Primus homo de terra terrenus; secundus de celo celestis . Si ergo secundus homo non esset id quod est homo, nullo modo connumeraretur cum primo nomine. Quis enim sic connumerat: primus homo Adam, secundus homo Gabriel? Solent his et huiusmodi respondere dicentes. Ideo dictus est Christus esse humane nature, quia indutus est carne et anima. Nunquid natura uestis dicetur esse uestiti: Qualis celestis, tales celestes , ut dicit Apostolus. Uniformis nature identitatem postulat relatio, quam facit Apostolus per talis et qualis. Et alibi dicit: Sicut portauimus imaginem terreni, portemus imaginem celestis  . Quis est iste celestis? Nonne homo uerbo Dei unitus, qui dictus est celestis, quia supra legem humanam de sancto Spiritu conceptus est? Dicit Augustinus in homilia De symbolo: Hec fuit natura hominis qui factus ex uirgine, que natura fuit uirginis ex qua Christus formatus et natus est, quemadmodum eiusdem nature est cum Patre secundum diuinitatem.

QUAEST. XuI. Quero quid eiusdem nature sit cum matre, si aliquis homo non consistet ex anima et carne Christi. Item si caro et anima in Christo uniantur dissimiliter ceterorum hominum, quomodo similis est matri? Cum qua idem est humanitate sicut cum Patre idem est deitate. Dicit Hilarius  in II libr. De Trinitate quod Christus uoluit se esse corporeum.

QUAEST. XuII. Quero quid illud corporeum fuerit uel sit quod Hilarius confitetur Christum fuisse, si non est homo constans ex anima et carne? Nunquid mauis Christum membra corporis humani habere quam uerum esse hominem. Pro Isaac oblatus est aries, uiua hostia; pro Christo uero secundum deitatem passibili quid est oblatum? Nunquid sola caro, et non potius consortium anime et carnis, id est homo? Non est auditum ut quod non est homo, uerus homo diceretur agnus paschalis qui Christum figurabat; erat aliquid, et Christus secundum humanitatem nichil erat? Figura aliquid erat, ipsa uero ueritas nichil erat? Non enim deitatis, sed humanitatis  aries uel agnus ille figura, sed humanitas nichil est, sed aliqua secundum dogma nouitatis. Si igitur homo assumptus non unum, sed aliqua fuit, nec Christus aliquid obtulit, sed duo: Ecclesia confitetur duas naturas in Christo unitas.

QUAEST. XuIII. Quero quid per duas naturas debeamus intelligere. Oportet per duas naturas intelligere aut duas substantias, aut proprietates essentiarum, aut unam substantiam et unam proprietatem. Quin autem altera natura sit diuina usia, nemo est qui ambigat, que non est ex compositis, ut in ea aliud sit quod habet, et aliud quod habetur? Nihil est enim in Deo quod non sit Deus; que enim possit partium uel forme ad substantiam adesse concretio, a quo creata consistit omnis forma omnisque compago?  Quid igitur per alteram naturam intelligitur substantia an proprietas? Forsitan more solito dices. Non unum aliquid, sed plura per alteram naturam intelligi, scilicet animam et corpus.

QUAEST. XIX. Quero, si Deus crearet nunc animam et carnem non unitas ad aliquid constituendum, utrum una natura nominarentur, an una substantia? Quid plura? Rectius Christus sic triplicis substantie quam gemine diceretur, nec aliquod corporeum erit contra Hilarium. Neque substantia humanitatis ex anima et carne contineretur contra Hieronymum. Neque audiendi sunt Augustinus et Hilarius qui dicunt: Aliud uerbum, aliud homo, sed non alius. Aliud est enim esse, aliud habere. Hoc est uerbum  uite, de quo Ioannes dicit: Quid audiuimus et uidimus, et manus nostre contrectauerunt . Non solum audiebatur, quia et paterna uox audita est , sed etiam uisus et manibus contrectatus. Negabis uisibile et palpabile quod Ioannes confitetur se contrectasse? Aliud est enim rem indumenti tangere, aliud est ipsum indumentum. Sed Ioannes dicit se in ipsum uerbum horum effectus expleuisse sensuum. Si potes, detrahe hec Christo, et confer ea indumento: Quid me dicis bonum? nemo bonus nisi unus Deus . Eo tendit negantis intentio, ut quem uerum hominem uidebat et bonum magistrum nominabat, Deum quoque crederet. Cui singulariter et incomparabiliter congruit appellatio bonitatis. Ego principium qui et loquor  uobis . In principio uerum Deum esse intellige; in eo quod dicit qui et loquor uobis, uerum hominem agnosce. Dicit propheta: Post hec in terra uisus est et inter homines conuersatus est homo [uulg. omit. homo] : quis cognoscet illum? Quomodo ergo audes negare ipsum esse uerum hominem uel id quod est homo? cum Spiritus sanctus per prophetam asserat uerum hominem super terram uisum et inter alios homines conuersatum: Humiliabam in ieiunio animam meam, et oratio mea in sinu meo conuertetur . Cuius est hec uox? Hominis assumpti, qui orat non alium, sed sibi personaliter unitum, ut dicit expositor.

Constat igitur quod persona non est unita persone, nec habens hominem est sibi unitum. Quis ergo  orat? quis est oranti personaliter unitus? Homo assumptus loquebatur ad uerbum sibi unitum. Hic est homo qui uiuet et non uidebit mortem. et eruet animam suam de manu inferi . Centurio ille magnus dicit: uere Filius Dei erat homo iste . Quid, queso, demonstrabat? Quid Filium Dei predicabat? Nonne illum hominem assumptum? Nam ut dicit Hilarius creaturam illam Filium Dei profitebatur. Augustinus dicit quod assumptus est homo ille in unitatem persone, ut qui suscepit et quod suscepit una esset persona. Quid apertius? Aiunt tamen sic exponendum: Utrumque est Christus et una persona, quia in utraque una persona et unus Christus subsistit. Ita etiam susceptum: Una est persona cum suscipiente quia susceptum  suscipienti est unitum in unitatem persone, id est ita quod unitas persone permansit. Hoc dicentes negant acquisitum esse homini assumpto ut sit Deus, quod Hilarius dicit. Sed hoc est ut aiunt hominem assumptum esse, in personam assumentem personam non esse diuisam: sed permansisse unam in incarnatione quemadmodum et ante. Fatentur Christum esse in utroque unde oportet esse duo in utroque: quorum assignent Christum personaliter esse, uel damnent Augustinum qui ut diuersa quod assumpsit et quod assumptum est commemorat. Si Christus suscepto tantum hoc contulit ut in eo una persona sit, non tamen illud sit persona, quid aliud accepit illud unitum quam quelibet et creatura? que est  creatura in qua non sit essentialiter illa persona? Nonne animam et corpus assumpsit et humani corporis partes, ut manus et pedes? Nunquid diceret singulum horum personaliter Christum assumpsisse, eo quod hec assumendo una persona esse non desiit? Nonne Spiritus sanctus in columba, uel in linguis igneis apparens permansit una et eadem persona que fuit prius? Nefas est tamen dicere Spiritum sanctum ea personaliter assumpsisse. Item: Quid est hominem in eamdem personam uniri, nisi unam et eamdem personam fieri? An idem putas in personam assumi, et in personam uniri? Membra humani corporis Christus suscepit, an singula in unitatem persone assumpsit? Non est manus mea spiritui meo personaliter unita, nec animam habere dicitur,  quamuis sit in ea, quia sicut cetere partes animata est. Nota quod homo est corpus habens animam rationalem, uel anima rationalis habens corpus.

Si hominem illum uirgo peperisset non unitum uerbo, nonne persona esset? Solutio. Persona esset quidem, sed humana, a sua rationalitate trahens personalitatem, qui nunc sacramento unionis factus diuina est persona. Si persona assumens non esset id quod assumpsit, sed assumptum assumentis indumentum tantum et uestis esset, cur pro solo indumento Filius diceretur patre minor? Item. Moysi ceterisque sanctis in multis formis apparuit, non tamen propter illas formas minoratus est angelis. Oportet ergo esse differentiam inter hanc incarnationem et illas apparitiones. Hec enim non fuit indumentalis,  sed potius personalis. Ille uero tantum indumentales, non personales. Unde nusquam Pater maior Spiritu sancto uel Spiritus sanctus Patre minor, ut dicatur, legitur, quia non sic assumpta est creatura in qua appareret Spiritus sanctus sicut assumptus est Filius hominis in qua forme persona uerbi presentaretur, ut non haberet uerbum Dei sicut ceteri sapientes, sed ut uerbum ipsum esset. Aliud est uerbum in homine, aliud uerbum homo. His uerbis Augustinus manifeste exprimit hoc quod credimus de uerbi incarnatione. Dicit enim filium hominis esse assumptum. uelis, nolis, oportet ut concedas quod hoc quod uerbum assumpsit est filius hominis. Dic, queso, quid est hoc quod est assumptum, et quod est filius hominis? uide saltem  nunc tot documentis edoctus quod aliquid quod est homo constat ex anima et carne Christi. Igitur si id quod est assumptum est filius hominis, necessarium est ut sit et Filius Dei, uel Filius Dei non sit filius uirginis. Absit autem ut uerbum et id quod est assumptum non sit filius uirginis: cum de utroque dicat auctoritas quod filius est uirginis. Item attende quod dicit Augustinus quod assumptus est filius hominis, non ut haberet tantum, sed ut esset ipsum uerbum. Ait enim: Aliud est uerbum in homine, aliud uerbum homo. Dicit Christus: Ascendo ad Patrem meum et ad Patrem uestrum, ad Deum meum et ad Deum uestrum . Si igitur Christus non est nisi id quod fuit ab eterno, dic quomodo habet  Deum. Nil enim Deum habet nisi id quod est aliquid creatum. Dicit alibi idem Christus: Nemo tollit animam meam a me, sed ego pono eam a me . uerbum a se animam non separauit. Ex quo enim Deus factus homo animam non deposuit, nec etiam desiit secundum quosdam esse homo; anima quoque sibi absentari non potuit: ergo a carne separata est necessario. Sed que fuit in carne separatio, nisi eam corpori sociauerit uitalis unio? Ipse ergo homo assumptus animam deposuit, dum carni sensualis uegetatio abscessit. Solutum est ergo consortium quo fiebat homo ex anima et carne, unione uerbi ad utrumque perseuerante. Caro igitur spoliata est anima, uel anima carne; que duo in hora resurrectionis sibi sociata sunt. Unde Scriptura dicit  Christum factum hominem denuo. In quo nil aliud intelligitur quam carnis et anime iterata coniunctio. Sicut etiam illud beati Iob: Exspectabo usquequo iterum fiam [donec ueniat in manu mea] . Dicit Augustinus: Si quis dixerit atque crediderit hominem Iesum Christum a Filio Dei non fuisse susceptum, anathema sit. Cui consonat illud Bede: Pereat de terra memoria eorum qui Christum Deum et hominem esse uerum denegant. Eadem igitur substantia et facta est et predestinata: ab eterno predestinata, et facta in tempore. Et gerit ergo homo uniuersa que Dei sunt, habetque Deus et gerit omnia que hominis sunt preter peccatum.

Hinc est quod fidei profitetur religio uera esse de Christo utriusque gesta substantie et utriusque ueritatem  substantie. Inde est ut infectus dicatur secundum diuinitatem, factus secundum humanitatem, ut dicit Apostolus de Christo loquens: Qui predestinatus est Filius Dei in uirtute . Quid est enim predestinatio? In tempore gratie conferende preparatio, seu saluandorum preelectio. Quid igitur beate uiuere potens predestinatum fuit in Christo? Quod enim semper fuit predestinationi subesse non potest. Licent forsitan hominis animam esse predestinatam. Sed cur eam animam hominis dicent que nunquam aliquem hominem cum carne constituit? Item non ait Apostolus de Filio Dei cuius anima est predestinata, sed qui predestinatus est. Relatio cogit eumdem Dei Filium et predestinatum intelligi. Hic ab eis  respondetur esse predestinatum Filium Dei, non tamen secundum id quod assumpsit, sed secundum id quod assumptum est. Hec uerba sana sunt; et utinam horum uerborum intellectum sanum haberent! Responde, queso, si Christus nichil est quod ait assumptum, quomodo ipse sit predestinatus secundum id quod est assumptum? uel si id quod est assumptum non est predestinatum, quomodo Christus secundum id quod est assumptum est predestinatus? Si autem dixeris quod id quod est assumptum est predestinatum, oportet te nobiscum concedere quod id quod est assumptum est Filius Dei. Dictio hec secundum, quandoque indicat causam, ut cum dicitur quis rationalis secundum rationalitatem, eo quod qualitas illa sit causa formaliter  efficiens cur sit rationalis. Quandoque significat unde aliquid contingit, est quasi materiale, ut cum dicit: Homo est rationalis secundum animam, uel uisibilis secundum corpus. Neutrum autem diceretur si anima non esset rationalis uel corpus uisibile. Quandoque secundum innuit tenorem uel qualitatem rei ex persona, ut cum dicitur: Secundum Lucam uel Marcum est hoc Euangelium. Cui aliquantulum accedit quod secundum conscientiam quis dicitur iudicare uel loqui. Quandoque significatur per secundum uelut in quo, ut cum dicitur: Hec dictio est huius proprietatis secundum hanc uocem, uel illius secundum illam.

QUAEST. XX. Quero ergo quid per secundum significetur, cum dicitur, Christus secundum humanitatem  est predestinatus. Respondent quod secundum unitatis persone expressiuum est. Ideo quero quomodo unitas persone exprimitur hac uoce secundum, cum dicitur, Christus est predestinatus secundum id quod est assumptum, si id quod est assumptum non est una persona cum illo? Augustinus loquens de assumpto et assumente dicit: Utrumque non duo, sed unus est Christus: qui secundum id quod homo quidem est predestinatus, ut sit Filius non adoptiuus, sed sit Filius naturalis, non per naturam sed per gratiam, non adoptionis sed unionis. Apparet itaque in capite nostro fons gratie. Ita enim quilibet fidelis fit per eamdem gratiam Christianus, sicut homo ille per gratiam Christus. Idem alibi: Qui fecit hominem  illum talem ut nunquam habuerit uoluntatem malam nec habiturus sit, ipse fecit in membris eius ex mala uoluntate bonam. In libro De Trinitate idem dicit: Ille fecit nos credere in Christum, qui nobis fecit in quem credimur Christum. Ille facit in hominibus principium fidei qui fecit hominem principem fidei et perfectorem Iesum. Cui igitur diligenter inspicienti que premissa sunt dubitare licebit ex anima Christi et carne hominem quemdam subsistere, qui predestinationis et aliorum que predicta sunt ualeat esse capax? Moneo, lector, ut predicta sub uno rationis intuitu congreges, et uidebis homini esse collatum ut sit persona diuine substantie, et quod manens Deus quod erat sit homo factus quod non erat.





DE uERBO INCARNATO COLLATIONES SEU DISPUTATIONES TRES.



COLLATIO I. De triplici silentio, in quorum secundo agitur de incarnatione uerbi.


Dum medium [quietum] silentium tenerent omnia . Tria sunt silentia. Primum silentium est ignorantia languoris. Secundum silentium est  desperatio curationis. Tertium silentium est adeptio sanitatis. Primum silentium fuit ante legem. Secundum inter legem et gratiam. Tertium erit post hanc uitam. Primum silentium fuit, quando homo non agnouit morbum suum; et idcirco siluit, nec querebat remedium. Sed postquam lex subintrauit  et ostendit languidis uulnera sua, statim ruptum est silentium, et ceperunt mox egri salutem querere; sed quia per opera legis, ubi salus non est, sanari uolebant, quod querebant non potuerunt inuenire. Tandem igitur considerans homo per legem neminem iustificari posse, quasi post diuturnos clamores fatigatus et iam desperans rursum loqui cessauit, et subsecutum est secundum silentium. Tunc ergo omnipotens uerbum Dei Patris in carnem ueniens rupit silentium, locutum est pacem, dedit gratiam, proposuit misericordiam, promisit ueniam; et ceperunt egri currere ad medicum, et quasi magnis clamoribus sic pura fide cordis et uera confessione oris flagitare remedium. Hoc itaque in presenti uita hac agitur, ut homo per gratiam Dei sanitatem recipiat.  Sed cum plenam sanitatem receperit, et ad illam felicitatem uenture immortalitatis perductus fuerit, non erit amplius quod petat; et tunc sequetur tertium illud beatum silentium quod nunquam finem habebit. Inter primum et medium silentium multa uerba sonuerunt, inter medium et ultimum silentium sonat unum uerbum. Multa uerba fuerunt multiplicia legis mandata, que per Moysen data est. Unum uerbum est una Dei gratia, que per Iesum Christum facta est, uel potius ipse iehsu Christus. Moyses famulus Dei multa uerba et multos sermones protulit. Deus Pater unum uerbum, unumque sermonem misit. Sed sermones Moysi omnipotentes non fuerunt, quia quod dicebant facere non potuerunt; et ideo tandem quandoque in promissione  deficiendo siluerunt. Et tunc omnipotens Sermo uenit, qui non solum dixit, sed quecunque dixit, imo quecunque uoluit fecit. Iste sermo, istud uerbum adhuc loquitur, quandiu in fidelibus suis promissiones suas operatur. Sed cum promissa impleuerit, tunc quasi loqui cessabit. Cum autem promissa impleta fuerint, quia amplius quod petatur nichil deerit, felix in sempiternum silentium erit.

Dum ergo medium silentium tenerent omnia. Bene omnia, hoc est non solum illi qui in petitione desperabant, sed et illa que in promissione defecerant, et nox in suo cursu medium iter haberet. Nox in sacra Scriptura aliquando pro diabolo, aliquando pro membris eius, id est pro peccatoribus iniquis, aliquando pro peccato, aliquando pro presenti uita accipitur.  Per noctem ergo in hoc loco, mortalis huius uite fluxus signatur, sicut per diem alibi claritas uite perpetue. Presens ergo uita nox est, uita uero futura dies. Nox ista habet uesperam, dies illa habet auroram. uespera presentis noctis fuit inclinatio unius diei, aurora illius diei inclinatio presentis seculi. uespera huius noctis fuit ex quo Adam peccauit, donec accepta sententia mortis a paradiso pulsus in tenebras huius mundi exiit. Aurora sequentis diei est a resurrectione Christi usque in finem seculi. Ergo uita ista nox est. Sed quis est cursus uite huius? uideamus quo currat. Per mortalitatem currit in mortem. Per mortem currit in damnationem. Igitur uita mortalis deorsum currit,  sicut uita immortalis sursum. Iter sursum est in celis, iter deorsum est in inferis. Iter medium est stadium uite presentis, quod nascendo intramus, uiuendo percurrimus, moriendo eximus. Quando ergo nox in suo cursu medium iter habuit, nisi quando mors uniuersos, quos in stadio uite presentis reperit, secum ad inferos traxit, et nemo adhuc mortalium ad uitam immortalem ascendere potuit? uel per noctem accipere possumus peccatum: que uidelicet nox ab originali peccato cepit, et per actualia cucurrit. Quando ergo post originalem preuaricationem primum preuaricatione naturalis legis, ac deinde, scripte legis preuaricatione succedente, peccatum ad summum incrementum uenerat, quasi nox in suo cursu medium iter habebat; sed ista  nox, uera luce apparente, mox deorsum uergere cepit; et nunc quasi quadam alterna mutuatione paulatim decrescens elongat quousque lux crescendo ad plenam diem perueniat. uide ergo ordinatissimum diuine dispensationis consilium. Quando omnis recuperande salutis spes perierat, et mors omnia secum deorsum rapiebat, peccatum ad summum uenerat, tunc omnipotens sermo liberandis mittitur, ut amplius diuine gratie munus commendetur. uenit, inquit. Quis? Unde? Quo? Sermo Altissimi, uerbum Dei, unicus Patris, rex, filius regis, de consensu Patris, ad tolerantiam passionis. De equalitate maiestatis ad patibulum crucis, de sede regali ad officinam peccati, de lumine celi usque ad  tenebras inferni. Sed nunquid ideo regnum perdidit? Imo eos qui serui erant peccati liberans usque ad conregnandum sibi sublimauit. Et ideo fortassis a regalibus sedibus uenit, quia in domo Patris eius mansiones multe sunt , et regnabunt cum illo in eternum, cum acceperint regnum quod paratum est ab initio seculi. Unicus enim regis erat, solus regnum habuit; sed quia ad conregnandum sibi fratres adoptare uenit, non iam a sede regali, sed a sedibus regalibus uenire debuit, quia regnum ad quod uocantur electi Dei preparatum est ab initio seculi.



COLLATIO II. Quod uerbum, dum caro factum est, naturam assumpsit, non personam, et quod una persona est assumens et assumptum.

 uerbum caro factum est  Quod uerbum Dei quod et Deus est? uerbum enim hominis non est homo, sed uerbum Dei Deus est. Sicut uerbum cordis cor est, et de corde uerbum exit, et non est aliud uerbum cordis quam ipsum cor, sic uerbum Dei aliud esse non potest quam Deus. Sapientia est uerbum cordis; que de corde nascitur, et a corde non separatur. Ipsum cor sapientia est, et de corde ipso sapientia est, et una sapientia cor et sapientia sua. Sic Deus sapientia est, et de ipso Deo sapientia est, et est una sapientia Deus et sapientia sua. Sapientia Dei uerbum Dei est. Ipsum uerbum caro factum est. Quid est caro? Homo. Factum est caro, factum est homo. Quomodo factum est homo? Assumendo hominem. uerbum quippe hominem  assumpsit naturam, non personam. Non enim assumpsit hominem personam, sed assumpsit hominem in personam. Intellige quod dico. Firma est fides catholica; uerbum persona assumpsit hominem non personam, sed naturam. Quare non dicimus personam assumptam, sicut dicimus personam assumentem? Ne duas personas predicemus in Christo, et ne quaternitatem inducere uideamur, et confundatur Trinitatis confessio. Propterea dicimus hominem naturam, non personam, assumptum a uerbo. Quid est homo? Anima et corpus. Propterea homo assumptus est, quia anima et corpus assumptum est. Propterea persona assumpta non est, quia anima et corpus antequam uerbo unirentur in personam, non erant inter se unita ad personam.  Idcirco quia assumpta non sunt, unita non sunt, assumpta persona, quia uero in eo quod assumpta sunt unita sunt, in personam assumpta sunt. Sed dices: Si anima et corpus antequam unirentur uerbo, ideo persona non erant, quia inter se unita non erant, nonne tamen anima etiam sola per se persona erat, inquantum spiritus rationalis erat? Si autem anima etiam sola persona erat inquantum spiritus rationalis erat, quomodo persona non assumpta est quando anima rationalis assumpta est? Sed sicut anima rationalis et caro ideo non sunt assumpta persona, quia ante assumptionem non habuerunt unionem, sed assumpta in personam, quia ex eo unita sunt quod assumpta sunt, sic et anima rationalis ideo assumpta non est persona,  quia ante unionem uerbi sicut per se esse non habuit, ita persona esse non habuit. Ex quo enim cepit, uniri cepit; et ex quo fuit, unita fuit. Ex quo autem unita fuit, una cum eo cui uniebatur persona fuit. uide quid sequitur. Si ex quo fuit unita fuit, et ex quo unita fuit persona fuit, ergo ex quo fuit persona fuit? Si autem ex quo fuit persona fuit, quomodo persona assumpta non est que persona fuit, quando assumpta est? Sed considera. Non te perturbet sermonis inuolucrum: fides queritur. Sermo multa perturbat. Intende tibi. Ex quo fuit persona fuit, quia ex quo fuit unita fuit. Quare ergo non dicimus personam assumptam? Intende. Quando assumebatur, uniebatur. Ex quo cepit  uniri cepit et ex quo uniri cepit persona esse cepit, non tamen inquantum erat, sed inquantum unita erat. Si per se aliquando esse habuisset, ex se persona habuisset. Quia autem semper unita fuit, semper una cum illo cui uniebatur persona fuit. Ideo non dicimus hominem personam assumptam esse, sed assumptum esse hominem in personam, quia humana natura in Christo ex eo quod fuit persona non fuit, quia per se non fuit. Sed ex eo quod unita fuit, una cum illo cui uniebatur, persona fuit. Persona enim notat discretionem. Propterea quod per se persona fuit, ex se persona non fuit. Idcirco non est assumpta persona, sed natura, quia quod assumptum est rationalis nature, sicut extra assumptionem per se esse non habuit,  ita personam esse non habuit. Sed dices: Quare ergo assumptus esse dicitur, si persona assumpta non dicitur, cum illud rationalis nature quod assumptum est, ante ipsam unionem nec homo nec persona fuit, quia extra unionem per se nunquam fuit, quoniam assumptum est ex quo fuit? Sed considera quia id rationalis nature quod assumptum est ex eo quod fuit homo, id est humana natura, esse habuit. Quia ergo assumptum est in eo quod fuit, ex quo homo fuit, ideo homo assumptus est. Id enim assumptum est quod homo fuit in eo et ex eo quod assumptum est, quia autem id quod assumptum est rationalis nature ex eo quod fuit persona non fuit, quia per se non fuit; sed ex eo quod assumptum est unitum est, et ex eo quod unitum  est, una cum uerbo uniente persona est. Idcirco persona assumpta non dicitur, sed natura, quia quod assumptum est ex eo quod fuit, et natura et homo, id est natura humana esse habuit; persona autem non ex eo quod fuit, quia illud per se nunquam fuit, sed ex eo quod uerbum persone unitum est, esse cepit. Propterea homo assumptus est, id est humana natura, non persona.



COLLATIO III. De incarnatione uerbi et mysterio eius respectu nuntii et uirginis.

Omnia per sapientiam Dei facta sunt; ad ipsam autem sapientiam facta non sunt, nisi illa solum que sapientia frui possunt. Hec autem sunt ratione utentia, et intelligentiam sensumque percipiendi  boni malique fugiendi habentia. Quorum pars sursum erat condita in angelis, pars deorsum in hominibus ordinata. Igitur homo non solum per sapientiam Dei factus erat ut esset, sed etiam ad sapientiam Dei factus erat ut beate esset, ut illa uidelicet frueretur eo sensu quo sapientia percipi potest. Sed quia peccando sensum amisit quo sapientia frui debuisset, oblitus est ipse comedere panem suum, et refectionem illam qua uiuunt anime in corporalem commutauit delectationem. Terrenis igitur et corporalibus sensu et affectu immersus, non potuit se ad spiritualium cogitationem siue amorem erigere, sed sola ea que carnis sunt sapiens, spiritualium iucunditatem non agnouit. Ipsa autem Dei sapientia  noluit amittere hominem qui propter ipsam factus fuerat. Et cum ipsa sursum esset, ille, deorsum, uenit ubi ille erat, ut eum reuocaret ad se unde ceciderat. Factum est uerbum caro ut homo inter homines esset, qui Deus erat supra homines. Et uersus est panis ille in lac, ut a paruulis sumi possit. Sapientia sursum panis erat, et eadem ipsa sapientia deorsum lac erat. In diuinitate panis, in humanitate lac. Sic enim paruuli sensu per lac humanitatis nutriti sunt, et roborati sunt ad panem diuinitatis, ut idem ipse utrobique reficeret, et reficiendo languidos ad incorruptionem repararet. Dedit ergo reparandis ad incorruptionem alimentum incorruptionis. Paruulus quidem immaculatam carnem quam sumpsit de uirgine matre, perfectis autem  incorruptibilem diuinitatem quam habuit de eterno Patre. Istis ut interim non deficerent in uia, illis ut postea perficerentur in patria. Istis ad consolationem, illis ad glorificationem. Propter hoc ergo Dei Filius pro redemptione hominum homo factus est, ut caro per carnem liberaretur, et generi humano de suo sumeretur pretium redemptionis, quatenus inde remedium fieret, unde uitium contractum fuerat, et in eodem monstraretur et peritia medici et iustitia redempti, quando de suo et sanando inuenitur remedium, et pretium redimendo. Quia uero a corruptione liberandum erat, idcirco pretium redemptionis incorruptum esse debuerat. Propterea mater uirgo electa est ut de munda immaculatus nasceretur, ut sicut in celo Deus habuit  Patrem immortalem eternus, sic in terra haberet matrem uirginem incorruptus. Igitur in celo qualis Pater talis Filius, et in terra qualis mater talis filius. In celo cum Patre eternus et immensus, in terra cum matre immaculatus et mansuetus. In celo cum Patre incorruptus et sublimis, in terra cum matre uirgo et humilis. In celo imago Patris, in terra imitator matris. Mater uirgo erat, et in humilitate exsultabat. Filius uirginis uirgo humilitatem commendabat. Talis ergo Agnus, qualis mater Agni; ex munda mundus, ex uirgine incorruptus. Per uirginem ueniens ad nos: per uirginitatem precedens nos. Per incorruptionem ueniens ut peccatum tolleret, per uirginitatem precedens ut uirtutem demonstraret. ueniens ut conferret remedium, precedens  ut daret exemplum. Non enim potuit arbor bona malum fructum facere, sicut arbor mala fructum bonum facere non potest . Quoniam omnis arbor ex fructu suo cognoscitur, radix integra, et ramus incorruptus.

Huius ergo aduentus Gabriel nuntius missus est, ut nouam in carne Filii Dei natiuitatem predicaret, in qua forma serui, domino sociata, hostem potenter deuicit. Fortis in illo, non tamen uiolenta ad inferendam iniuriam, sed efficax ad iustitiam obtinendam. Propterea Gabriel missus est, quod fortitudo Dei interpretatur, quia ipsam etiam infirmitatis fortitudo fuit, quoniam in ea superatus est inimicus, et capta preda a uiolento reducta est.  Tres enim perierant, et subsecutus est quartus, scilicet Redemptor eorum. Primus sine masculo et sine femina; secundus de masculo, sine femina; tertius de masculo et femina; quartus sine masculo de femina. Adam quippe nec de masculo nec de femina erat; Eua autem de masculo sine femina: qui autem de illis erant, de masculo simul et de femina erant. Et ceciderunt primi masculus et femina, et per eos qui post eos erant omnes de masculo et femina. Et quia primus auctor culpe deiectus est a femina, auctorem gratie sine masculo concepit et peperit femina, ut idem sexus initium gratie esset, qui peccati origo exstiterat. Propterea ait: Aue, gratia plena, Dominus tecum . uere enim Maria gratia plena fuit, per quam gratia descendit super  omnes filios hominum. Primum gratia super eam, postea gratia in ea: deinde gratia ex ea. Super eam, ad umbrationem; in ea, ad fecunditatem; ex ea, ad saluationem. uenit enim gratia ut humanam naturam uisitaret, et intrauit ad eam unde exierat. Per feminam enim exierat, et per feminam intrauit. Et uenit gratia primum in ipsam, deinde descendit in illud quod erat ex ipsa, et sumpsit de carne uirginis naturam, hostiam pro natura, quam liberam pro liberandis offerret, ut prius in ipsam totum effunderet, quod per ipsam post modum redemptis omnibus exhiberet.

Ideo gratia plena, de qua ortus est fons gratie. Et ideo, o uirgo gratiosa, totum nobis quodammodo est a te, quod per per illum nobis est qui natus  est ex te. Gratia plena, intantum plena, ut ex tuo redundante, totus hauriat mundus. Si enim prudentes uirgines oleum acceperunt in uasis suis cum lampadibus ; tu, prudentissima uirgo, et uirgo uirginum, non unum tantum uas habuisti oleo gratie repletum, quo lampadem tuam inexstinguibiliter ardentem nutrires, sed aliud gestasti uas redundans et indeficiens, ex quo effuso eleo misericordie omnium lampades illuminares, et uasa omnium usque ad summum et perfectum impleres, et in illo nichil minueres. Prudens ergo fuisti ut tibi prouideres, nec timida ut aliis subuenires. Nec dixisti: Ne forte non sufficiat mihi et uobis , sed sciens quod sufficeret et tibi et nobis, sufficienter retinuisti et sufficienter tribuisti. Lumen in lampade  fuit in carne uirginitas; oleum in uase in corde humilitas. Et erat aliud uas humanitas uerbi in utero tuo gratie plena, ex cuius plenitudine tu quoque accepisti et lumen uirginitatis in carne et oleum humilitatis in corde. Postea autem partu intemerato nobis propinans ipsum indeficiens tribuisti, ut ex illius plenitudine effunderetur, quo et lampades nostre exstincte illuminarentur et uasa uacua replerentur. Si gratie plena fuisti, cum de terra carnis tue fons gratie erupit: ut manaret super omnem terram, et irrigaret aridam, et sterilem fecundaret. Ex hac plenitudine gratie et illa acceperat que sterilis conceperat, que et uirginem fecundam ad se uenientem agnouit et dixit: Unde mihi hoc, ut ueniat mater Domini mei ad me?  Bene mater  Domini, quia in forma serui Dominus maiestatis aduenit. Qui enim natus est homo, idem erat et Deus. Ex eo quod assumptus est, filius uirginis; ex eo autem quod assumpsit, Filius maiestatis. Idem tamen et filius uirginis, et Filius maiestatis. Et propterea qui assumptus est homo, naturalis est Filius Dei, propter eum qui assumpsit; uerus est filius hominis, propter eum quem assumpsit. Nemo igitur dicat Christum Filium adoptiuum, cum naturalis sit Filius, quoniam quem assumpsit homo, et qui assumpsit Deus, non duo filii sunt, sed unus est Filius, Deus et homo, iehsu Christus. Ideo mater Domini est que genuit formam serui, quia in forma serui erat maiestas Domini, et unus cum forma serui et  maiestate Domini. Bene ergo matrem Domini sui uocat que Deum credidit esse ipsum qui homo conceptus fuerat, et portabatur in utero uirginis secundum carnem, qui deitate sua omnia portabat. Ideo ait: Unde hoc mihi, ut ueniat mater Domini mei  ad me: Et beata que credidisti, quoniam perficientur in te omnia que dicta sunt tibi a Domino. Tunc ait Maria: Magnificat anima mea Dominum . De quo ante allegorias in Euangelium Luce explicatio posita est.





DE FILIA IEPHTHE. 

 De filia Iephthe, quod eam pater in holocautoma obtulit Deo, quoniam in bello uouerat, si uicisset,  eum se in holocautoma oblaturum qui sibi de domo exiens primus occurrisset, quod cum uouisset, uicit, et occurrente sibi filia, quod uouerat reddidit, solet esse magna et ad iudicandum difficillima questio, quibusdam quid sibi hoc uelit nosse cupientibus et pie querentibus, quibusdam uere qui Scripturis hic sanctis imperita impietate aduersantur hoc maxime in crimen uocantibus quod legis et prophetarum Deum etiam humanis sacrificiis fuerit delectatus. Quorum calumniis sic primitus respondemus ut Deum legis et prophetarum, atque, ut expressius dicam, Deum Abraham, et Deum Isaac, et Deum Iacob nec illa sacrificia delectauerint, ubi pecorum holocausta offerebantur, sed quod significatiua fuerint  et quedam umbre futurorum, eum res ipsas nobis que his sacrificiis significabantur commendare uoluisse. Fuisse autem etiam istam utilem causam cur illa mutarentur, nec modo non iuberentur offerri, imo prohiberentur, ne uere secundum carnalem affectum talibus Deum delectari putaremus. Sed utrum etiam humanis sacrificiis significari futura opportuerit merito queritur. Neque mortes hominum quanquam mortuorum, in hac causa exhorrescere et formidare deberemus, si illi qui hec de se fieri gratanter acciperent in eternam remunerationem commendarentur Deo. Sed, si hoc uerum esset, hoc genus sacrificiorum Deo non displiceret. Displicere autem Deo satis euidenter eadem Scriptura testatur. Nam, cum omnia primogenita  sibi dicari et sua esse uoluerit atque preceperit, redimi tantum a se uoluit primogenita hominum, ne immolandos Deo crederent filios suos quos natos primitus suscepissent. Deinde hoc apertius ita loquitur, quod humana holocausta sic Deus improbet ut prohibeat detestans ea in aliis gentibus, et populo suo precipiens ne audeat imitari. Attende, inquit, tibi ipsi: Ne sequaris gentes, postquam exterminate fuerint a facie tua, ne exquiras deos eorum dicens: Quemadmodum faciunt gentes diis suis, faciam et ego. Non facies ita Domino Deo tuo. Abominamenta enim que Dominus odit fecerunt diis suis quoniam et filios suos et filias comburunt igni. .

Quid euidentius ostendi potest his sancte Scripture  testimoniis  quam Dominum a quo hec Scriptura humano generi  attributa est, non solum non diligere, uerum etiam odisse talia sacrificia in quibus homines immolantur? Illa plane diligit et coronat, cum quisque iustus iniquitatem patiens usque ad mortem pro ueritate decertat, uel ab inimicis, quos pro iustitia offendit, occiditur, retribuens eis bona pro malis, id est pro odio dilectionem. Talem dicit Dominus sanguinem iustum a sanguine Abel, usque ad sanguinem Zacarie . Precipue autem quod sanguinem fudit ipse pro nobis, et sacrificium seipsum obtulit Deo, sic utique obtulit, ut ab inimicis pro iustitia occideretur. Hunc imitata multa martyrum millia usque ad mortem pro ueritate certarunt, et ab inimicis seuientibus immolata sunt. De quibus dicit Scriptura: Tanquam aurum in fornace  probauit eos, et sicut holocausti hostiam accepit illos . Unde et Apostolus dicit: Ego enim iam immolor . Sed non sic Iephthe de filia fecit holocautoma Domino, sed sicut preceptum fuerat pecora offerri, et prohibitum fuerat homines immolari. Magis hoc illi simile uidetur quod fecit Abraham, quod Dominus specialiter fieri precepit non generali lege. Ut talia sibi sacrificia fierent aliquando mandauit, imo etiam fieri prohibuit. Distat itaque hoc quod fecit Iephthe a facto Abrahe, quoniam ipse iussus obtulit filium, iste autem fecit quod et lege uetabatur et nullo speciali iubebatur imperio. Deinde non solum in sua lege postea, uerum etiam tunc Dominus in ipso Abrahe  filio, talibus sacrificiis quam non delectaretur ostendit, cum patrem cuius fidem iubendo probauerat, a filii tamen interfectione prohibuit, et arietem, quo sacrificium licite secundum ueterum congruentiam temporibus consuetam compleretur, apposuit. Si autem hoc quempiam mouet-quomodo pie crediderit Abraham Deum talibus sacrificiis delectari, si hec illicite offeruntur Deo; et ideo recte putant credidisse etiam Iephthe quod tale sacrificium Deo posset esse acceptum, primo consideret aliud esse ultro uouere, aliud iubenti obtemperare; non enim, si aliquid preter morem in domo a Domino institutum seruo iubetur, atque id laudabili obedientia facit. Ideo non est plectendus, si hoc sponte presumpserit. Deinde habebat quod crederet Abraham  ut propter diuinum imperium non parceret filio, non credens Deum tales uictimas libenter accipere, sed hoc eum propterea iussisse ut resuscitaret occisum, et huic aliquid tanquam Deus sapiens demonstraret. Nam hoc de illo etiam in Epistola legitur que inscribitur ad Hebreos, et fides eius, quia hoc de Deo crediderit, quod posset filium eius suscitare, laudatur . Iste uero, et Deo non iubente neque poscente, et contra legitimum eius preceptum ultro sacrificium uouit humanum. Sicut enim scriptum est: Et uouit Iephthe uotum Domino et dixit: Si traditione tradideris mihi filios Ammon, quicunque exierit de ianuis domus mee, in obuiam mihi, in reuertendo me a filiis Ammon in pace, offeram eum holocautoma Domino .

 Non utique his uerbis pecus aliquod uouit quod secundum legem holocautoma posset offerre, Neque enim est aut fuit consuetudinis ut redeuntibus cum uictoria de bello ducibus pecora occurrerent. Quantum autem attinet ad muta animalia, canes solent dominis blando famulatu alludentes currere obuiam; de quibus ille in suo uoto cogitare non posset, ne in iniuria Dei aliquid non solum illicitum uerum etiam contemptibile et secundum legem immundum uouisse uideretur. Nec ait, Quodcunque exierit de ianuis domus mee obuiam mihi, offeram illud holocautoma, sed ait: Quicunque exierit obuiam mihi, offeram eum. Ubi procul dubio nichil aliud quam hominem cogitauit; non tamen fortasse unicam filiam, quanquam illam in tanta paterna  gloria quis posset anteire, nisi forte uxor? Nam quod non dixit, quecunque, sed quicunque exierit de ianuis domus mee , solet Scriptura pro quolibet sexu masculinum genus ponere, sicut de Abraham dictum est, surgens a mortuo , cum eius uxor mortua fuisset. Quia ergo de hoc uoto atque facto nichil uidetur Scriptura iudicasse, sicut de Abraham, quando filium iussus obtulit, apertissime iudicauit, sed tantummodo scriptum reliquisse legentibus iudicandum, quemadmodum de facto Iude filii Iacob quando ad nurum quidem nescius intrauit, uerum quantum in ipso fuit fornicatus fuit quia meretricem putauit, neque approbauit, hoc Scriptura neque reprobauit, sed iustitia et Dei lege  consulta existimandum pensandumque dimisit. Quia ergo de isto Iephthe facto in neutram partem sententiam Scriptura Dei protulit, ut noster sensus in iudicando exerceretur, possemus iam dicere Deo displicuisse tale uotum et ad illam perductum fuisse uindictam ut potissimum filia unica occurreret. Quod si sperasset atque uoluisset, non continuo, ut eam uidit, scidisset uestimenta sua atque dixisset: Heu me, filia! impedisti me; in offendiculum facta es in oculis meis . Deinde quod sexaginta dierum tam longa dilatione data filie sue, Dominus eum ab unice carissimeque nece non prohibuerit, sicut prohibuit Abraham, donec perficiendo quod uouerat seipsum percuteret orbitate grauissima, Deum autem nequaquam hominis immolatione placaret.  Et ideo huiuscemodi patri penam fuisse retributam, ne impunitum talis uoti relinqueretur exemplum, neue magnum aliquid se uouere Deo putarent homines cum uictimas humanas uouerent, et  filiorum, aut non uera sed potius simulata eadem uota essent, cum uelut exemplo Abrahe sperarent qui uouissent, Deum prohibiturum talia uota compleri.

Possemus, inquam, hoc dicere nisi ab ista sententia duo nos precipue diuinarum Scripturarum testimonia reuocarent, ut hanc rem gestam in libris, tante auctoritatis memorie commendatam diligentius  et cautius perscrutemur, ne in ullam partem iudicium temerarium proferamus. Unum, quod in Epistola ad Hebreos  iste Iephthe inter tales commemoratur, ut eum culpare uereamur: Ubi scriptum est. Et quid adhuc dicam: deficiet enim me tempus enarrandi: de Gedeon, Barach, Samson, Iephthe et Dauid et Samuel et prophetis, qui per fidem deuicerunt regna, operantes iustitiam, consecuti sunt promissiones . Alterum, quod ubi de illo ista narrantur, quod tale uouerit et impleuerit uotum, premisit Scriptura dicens: Et factus est super Iephthe Spiritus Domini et circuiens Galaad et Manasse, transiit speculam Galaad; et de specula Galaad trans filios Ammon, et uouit Iephthe uotum Domino , et cetera ad ipsum uotum pertinentia, ut omnia que deinceps facta sunt tanquam opera spiritus Domini qui super eum factus est intelligenda uideantur.  Ista testimonia nos compellunt querere potius cur factum sit, quam facile improbare cur factum sit. Sed primo illud ad quod ex Epistola que ad Hebreos est cum memoraui, inter illos laudabiles uiros, qui ibidem commemorantur non solum est Iephthe, uerum etiam Gedeon, de quo similiter Scriptura dicit: Spiritus Domini confortauit Gedeon , et tamen eius factum quod de illo operatus est ephod, et fornicatus est post illud omnis Isrel: et factum est domui Gedeon in scandalum, non solum laudare non possumus, uerum etiam quia Scriptura hinc apertissime indicauit reprobare minime dubitamus. Nec tamen ex hoc ulla fit iniuria Spiritui Domini, qui eum confortauit ut hostes populi  eius tanta facilitate superaret.

Cur ergo inter eos commemoratur qui per fidem uicerunt regna, operati sunt iustitiam , nisi quia sancta Scriptura quorum fidem atque iustitiam ueraciter laudat, non hinc impeditur eorum etiam peccata  notare ueraciter. Nam et in eo quod idem Gedeon signum petens tentauit in uellere, nescio utrum non fuerit transgressus preceptum quo sriptum est: Non tentabis Dominum Deum tuum . uerumetiam in eius tentatione Dominus quod prenuntiare uolebat ostendit, in compluto scilicet uellere et area tota circumquaque sicca, figurare primum populum Isrel ubi erant sancti selecti tanquam pluuia spirituali, et postea compluta  area sicco uellere figurare Ecclesiam toto orbe diffusam, habentem non in uellere tanquam in uelamine, sed in aperto, celestem gratiam, illo priore populo uelut ab eiusdem gratie rore siccato atque alienato. Nec tamen frustra inter fideles et operantes iustitiam, propter bonam fidelemque uitam in qua eum credendum est esse defunctum, tale in Epistola ad Hebreos meruit testimonium. Utrum autem quia postea quam dictum est, factus est super Iephthe Spiritus Domini, ea secuta sunt ut uotum illud uoueret, et quod uouerat redderet, Spiritui Domini omnia deputanda sint, ut perinde habeatur hoc sacrificium, tanquam id Dominus sicut Abrahe fieri iusserit, non facile dixerim, cum utique de Gedeon possit hec afferri  differentia, quia post peccatum quod fecit, quando fecit ephod, nulla est eius commemorata prosperitas, postea uero quam Iephthe uotum uouit, illa est insignis eius uictoria consecuta, propter quam adipiscendam uouerat, et qua adepta, quod uouerat soluit. Rursus enim considerandum est quod Gedeon etsi non postea quam fecit ephod, tamen postea quam tentauit Dominum  magnas strages hostibus cesis atque superatis fecit, ac populo salutem acquisiuit. Sic enim scriptum est: Non irascatur indignatio tua in me; et tentabo adhuc semel in uellere . Iram quippe Dei metuebat, quia nouerat se tentando peccare, quod Deus in lege sua manifestissime prohibet. Hoc tamen eius peccatum et mirabilis signi euidentia  et magna uictorie prosperitas liberationisque populi consecuta est. Iam enim Deus statuerat afflicto populo subuenire, atque huius ducis quem ad hoc opus assumpserat utebatur animo non solum fideli et pio, uerumetiam sub deficiente et delinquente, et ad prenuntianda que uolebat, et ad complenda que dixerat.

Non enim per istos tantum qui etiamsi peccaueuerunt inter iustos tamen narrantur, sed etiam per ipsum Saulem, omni modo reprobatum, multa Deus populo suo prestitit: in quem insiliuit etiam Spiritus Domini et prophetauit ; non cum iuste ageret, sed cum in uirum sanctum Dauid innocentemque seuiret. Agit enim Spiritus Domini  et per bonos et per malos, et per scientes et nescientes, quod agendum nouit et statuit; qui etiam per Caipham acerrimum Domini persecutorem  insignem protulerit prophetiam, quod oporteret Christum mori pro gente . Quis enim egit, nisi Spiritus Domini, curans pronuntiare uentura, ut iudici Gedeon, uolenti tentare Dominum et non credenti quod fuerat ei per manum eius de salute populi locutus, hoc potissimum de uellere compluto postmodum sicco, et de area primum sicca postea rigata, ueniret in mentem, ut subdeficienti a fide infirmitati eius delictoque deputetur. Quod uero etiam tali eius animo ad hoc quod generi humano significari oportebat, usus est Deus ad eius intelligatur misericordiam et  mirabilem prouidentiam pertinere. Si quis autem dicit scientem omnia fecisse et dixisse Gedeon, ex reuelatione prophetica, ut per eum talia signa monstrarentur, nec defecisse a fide, et quod ei promiserat Dominus credidisse, sed auctione prophetica in uellere uoluisse tentare, atque ita illius tentationem fuisse inculpabilem, sicut dolum Iacob, et illud quod Domino ait: Non irascatur indignatio tua in me, non ideo dixisse quod iram eius timeret, sed quod eum confideret non irasci, cum ea faceret que Spiritu eius dictante facienda esse tanquam propheta sciret, audiendus uideatur, dummodo illud quod de facto ephod Scriptura ipsa culpauit, quodlibet significet, non audeat excusare a peccato. Nam et illud quod trecenti uiri ad signum crucis ipso  numero pertinentes, hydrias fictiles acceperunt, eisque ardentes faculas incluserumt, quibus hydriis fractis repente lumina numerose micantia tantam hostium mutitudinem terruerunt, tanquam ex suo arbitrio uidetur fecisse Gedeon. Non enim Scriptura dicit Dominum admonuisse ut hoc faceret, et tamen tam grande signum quis eius animo atque consilio faciendum, nisi Dominus inspirauit qui prefigurauit sanctos suos thesaurum euangelici luminis in uasis fictilibus habituros? Unde dicit Apostolus: Habemus thesaurum istum in uasis fictilibus . Quibus in passionibus martyrii tanquam uasculis fractis, maior eorum glorie fulgor emicuit, que impios euangelice predicationis inimicos inopinata illis Christi claritate superauit.

 Seu ergo per scientes seu per nescientes, predicationem prefigurationemque futurorum Spiritus Domini propheticis temporibus operatus est, non ideo peccata eorum dicendum est non fuisse peccata, quia et Deus, qui et malis nostris bene uti nouit, etiam ipsis eorum peccatis usus est ad significanda que uoluit. Proinde, si propterea peccatum non fuit, siue cuiuslibet necis humane, siue etiam parricidale sacrificium uel uouere uel reddere: quia magnum aliquid et spirituale significauit, frustra Deus temporalia prohibuit, et se odisse testatus est, quoniam et illa que fieri iussit, utique ad aliquam significationem rerum spiritualium magnarumque referuntur. Cui ergo illa prohiberet, quandoquidem  poterant propter eamdem earumdem rerum significationem, propter quam et ista licite fiebant, nichilominus licite fieri, nisi nec tale aliquid significantia, quale expedit credere, humana Deo sacrificia placuerunt, quando non pro iustitia quisque ab inimicis, quia recte uiuere uoluit, uel peccare noluit interimitur, sed homo ab homine tanquam electa hostia more pecoris immolatur? Quid si  quoniam pecorum uictime iam eo ipso quo fuerant usitate, quamuis et ipsa ea recte intelligentibus ad significationem spiritualium referuntur, minus tamen faciebant intentos ad magnum sacramentum Christi et Ecclesie requirendum; propterea Deus re insigni et inopinata uolens quasi dormientes hominum animos excitare, eo magis quo  talia sibi sacrificia offerri uetuerat, curauit sibi eiusmodi aliquid offerendum ut ipsa admiratio magnam gigneret questionem, et magna questio ad perscrutandum magnum mysterium studium pie mentis erigeret: pie uero perscrutans mens hominis altitudinem prophetie, uelut hamo piscem Dominum Christum de profundo Scripturarum leuaret.

Huic nos rationi et considerationi non obsistimus, sed alia est questio de animo uouentis, alia de prouidentia Dei qualicunque animo eius bene utentis. Quamobrem si Spiritus Domini qui factus est super Iephthe, ut hoc uoueret omnino precepit  tamen si hoc ille precipit cuius non licet iussa contemnere, non solum insipientia  culpanda non est, uerum etiam obedientia laudanda est. Hoc enim si se homo interimat  profecto intelligendum est obedienter fieri potius quam sceleste, si diuinitus iussum est. De qua questione in libro I De ciuitate Dei satis disputatum est. Si autem Iephthe humanum secutus errorem, humanum sacrificium uouendum putauit, eius quidem peccatum de unica filia iure punitum est; quod etiam ipse uerbis suis satis uidetur ostendere ubi ait: Heu me, filia! impedisti me, in offendiculum facta es tu in oculis meis ; discissis etiam uestimentis suis. uerumtamen etiam hic eius error habet aliquam laudem fidei, qua Deum timuit,  ut quod uouerat redderet. Nec diuini in se iudicii sententiam declinauit; siue sperans Deum prohibiturum, sicut fecit Abrahe, siue eius uoluntatem etiam non prohibentis intellectam facere potius quam contemnere statuens. Quanquam et hic merito queri potest utrum uerius intelligitur hoc Deum nolle fieri, et in eo potius Deo si non fieret obediretur, quoniam hoc se nolle et in Abrahe filio, et in legitima prohibitione monstrauerat. uerumtamen si propterea Iephthe non faceret, sibi potius in unica pepercisse, quam Dei uoluntatem secutus esse uideretur. Magis ergo intellexit in eo quod sibi filia occurrit, ultorem Deum, iusteque pene se fideliter subdidit, timens seuiorem tanquam de tergiuersatione uindictam. Credebat enim  bone et uirginis animam filie bene recipi, quod non seipsam uouerat immolandam, sed uoto et uoluntati non restiterat patris, et Dei fuerat secuta iudicium. Mors enim sicut nec sibi a quoquam nec cuiquam sponte inferenda est, ita, Deo iubente, recusanda non est, cuius constitutione quocunque tempore subeunda est. Nec quisquis eam perpeti detractat, ut omnino euitetur, sed tantummodo ut differatur laborat.

Nunc iam quid Spiritus Domini, siue per nescientem Iephthe, siue per scientem, siue per eius imprudentiam, siue per prudentiam, siue per obedientiam, siue per offensionem, siue per fidem in hac re gesta prefigurauerit, quantum Deus adiuuat, requiramus breuiter et pandamus. Admonet enim nos  et urget quodammodo iste sacrarum Scripturarum locus, cogitare quemdam potentem uirtute; talis enim dicitur Iephthe, quod nomen interpretatur aperiens. Dominus autem Christus, sicut indicat Euangelium, discipulis suis aperuit sensum ut intelligerent Scripturas . Hunc Iephthe fratres eius reprobauerunt, et de paterna domo expulerunt, obiicientes ei quod esset filius fornicarie, tanquam ipsi essent de uxore legitima nati. Hoc etiam egerunt aduersus Dominum principes sacerdotum et Scribe et Pharisei, qui de legis obseruatione gloriari uidebantur, tanquam ille solueret legem, et ideo ueluti non esset legitimus filius. Et quoniam de sancta quidem uirgine corpus assumpserat, quod fidelibus notum est, tamen eius  mater, quantum ad gentem pertinet, etiam illa Iudaica Synagoga dici potest. Reuoluat qui uoluerit propheticos libros, et uideat quoties et quanta uerbi seueritate atque indignatione Domini illa gens uelut impudica mulier de suis fornicationibus arguatur. Unde est etiam illud in hoc libro recentissimum, uel cum post Ephod quod fecit Gedeon, omnis Isrel legitur fornicatus, uel quod abierunt post deos gentium quibus erant circumdati. Unde in illos diuina ira commota est, ut per annos octodecim contererentur a filiis Ammon. Sed nunquid non ex eadem gente Isrel etiam illi nati erant sacerdotes et Scribe et Pharisei, quos in eis diximus prefiguratos, qui Iephthe tanquam isti Dominum Christum  ueluti non legitimum filium persecuti expulerunt? Sed in eo similitudo adumbrata est, quod isti, ut dixi, ueluti legis obseruatores cum qui contra precepta legis facere uidebatur tanquam legitimi non legitimum uere sibi uisi sunt eiecisse. Secundum hoc enim plebs illa dicta est fornicari, quod legis precepta non seruans tanquam uiro non exhibeat fidem. Sic autem scriptum est de Iephthe: Et creuerunt filii uxoris et eiecerunt Iephthe . uerbum quod positum est creuerunt, significat in figura preualuerunt. Quod in Iudeis impletum est, qui preualuerunt infirmitati Christi, quia ita uoluit ut ab eis que oportebat in passione perferret. Sicut hoc idem significans Iacob preualuit angelo cum quo, ut ipsum portenderet, luctabatur. Dixerunt ergo  ad Iephte: Non hereditabis in domo patris nostri quoniam filius mulieris fornicarie es tu . Tanquam dicerent quod Euangelium loquitur: Non est iste homo a Deo qui sic soluit Sabbatum . Se autem iactantes uelut legitimos filios, Domino dixerunt: Nos ex fornicatione non sumus nati; unum Patrem habemus Deum . Et fugit Iephthe a facie fratrum suorum et habitauit in terra Thob . Fugit, quoniam se quantus esset abscondit. Si enim cognouissent, nunquam Dominum glorie crucifixissent . Fugit, quoniam morientis infirmitatem uiderunt, uirtutem autem resurgentis non uiderunt. Habitauit autem in terra bona, uel ut expressius dicamus, opima. Quod enim Grece agathon [] dicitur, hoc Latine opimum dicitur.  Id autem interpretatur Thob, ubi mihi intelligenda uidetur eius a mortuis resurrectio. Nam que terra magis opima quam terrenum corpus excellentia immortalitatis et incorruptionis indutum? Quod autem dicitur de Iephthe, quod posteaquam fugiens a facie fratrum suorum habitauit in terra Thob, colligebantur ad eum uiri latrones, et ambulabant cum ipso . Quanquam et ante passionem obiectum fuerit Domino, quod cum publicanis et peccatoribus manducaret, quando respondit non esse necessarium sanis medicum sed egrotis; et inter iniquos deputatus est, quando inter latrones crucifixus est, et unum ex eis de cruce in paradisum transtulit, tamen posteaquam resurrexit et esse cepit secundum id quod supra exposuimus in terra Thob,  collecti sunt ad illum scelerati homines propter remissionem peccatorum, qui cum illo ambulabant, quia secundum eius preceptum uiuebant. Neque hoc fieri desinit usque nunc et deinceps, quousque ad eum confugient mali ut iustificet impios, quoniam ad eum conuertantur, et discant iniqui uias eius.

Iam illud quod hi qui abiecerant Iephthe  conuersi sunt ad eum, et quesiuerunt eum per quem liberarentur ab inimicis suis , quam preclara prefiguratione significat, quod qui adiecerunt Christum, ad eum rursus conuersi in illo reperiunt salutem, siue illi intelligantur quos Petrus apostolus cum de ipso scelere arguisset, sicut in Actibus apostolorum legitur, et hortatus esset ut ad eum quem fuerant persecuti conuerterentur,  compuncti sunt corde, et ab illo quam a se alienauerant desiderarunt salutem. Quid est autem liberari ab inimicis, nisi a peccatis? Sic autem illis ait: Agite penitentiam, et baptizetur unusquisque uestrum in nomine Domini nostri Iesu Christi, et remittentur uobis peccata uestra . Siue illa potius significetur que in fine speratur nouatio gentis Isrel. Magis quippe id uidetur apparere in eo quod dicitur: Et factum est post dies, quod utique post tempus significat, et per hoc significat non illud intelligendum quod recenti passione Domini factum est, sed postea futurum est. Quo uidetur etiam id pertinere quod seniores Galaad uenerunt ad Iephthe, ut per etatem senilem posteriora et nouissima tempora accipienda sint. Interpretatur autem Galaad abiiciens siue  reuelatio. Quorum utrumque satis huic rei congruit, quia primum Dominum Iesum Christum abiecerunt, eisque postea reuelabitur. Quod uero contra filios Ammon dux querebatur Iephthe, quibus uictis liberarentur qui eo duce aduersus illos debellare cupiebant, quoniam interpretatur Ammon filius populi mei siue populus meroris, profecto aut illi significantur inimici qui ex ipsa gente perseuerantes in infidelitate predicti sunt, aut omnino gehenne predestinati, ubi erit fletus et stridor dentium, tanquam populo meroris. Quanquam populus meroris non inconuenienter et diabolus et angeli eius intelligantur, siue quia eternam miseriam eis quos decipiunt acquirunt, siue quia et ipsi eterne miserie deputati  sunt. Eleganter sane ad exprimendam multo euidentius prophetiam Iephthe respondit senioribus Galaad: Nonne uos odio habuistis me, et eiecistis me de domo patris mei, et emisistis me a uobis? et quid est quod uenistis quando tribulati estis?  Inde aliquid figuratum est in Ioseph quem fratres uendentes abiecerunt, et, cum fame tribularentur, ad eius opem misericordiamque conuerti sunt. Hic uero multo amplius elucet significatio futurorum, quod non ipsi prorsus fratres qui eiecerunt Iephthe ad eum uenerunt; sed Galaad seniores pro uniuerso illo populo supplicantes, sicut eadem gens dicitur Isrel, siue in eis qui tunc fuerunt, Christumque reprobauerunt, siue in eis qui ad eius opem postea reuersi sunt. Populo enim dicitur inimico, siue in maioribus  siue in posteris suis longa odia trahenti atque seruanti, tandemque conuerso in eis qui tunc conuertendi sunt: Nonne uos odio habuistis me et eiecistis me de domo patris mei? Hoc enim eis uisum est qui persecuti sunt, quod eiecerunt Christum de domo Dauid, in qua regni non erit finis .

Et dixerunt seniores Galaad ad Iephthe: Non sic modo uenimus ad te , tanquam dicerent Iudaie conuersi ad Christum: Tunc uenimus ut persequeremur. Profitentur etiam aduersus inimicos eum futurum sibi caput. Respondet etiam ille qui eorum uicerit inimicos, quod erit eis in principem, quod Gedeon noluit, cum id Isrelite uoluissent. Respondit quippe illis: Princeps uester Dominus erit . Rex enim nomine principis significatur quem nondum  habebat gens illa tempore iudicum. Ceperunt autem habere Saulem, et deinde alios successores eius qui in libris Regum leguntur. Nam in Deuteronomio cum eis precipitur qualem debeant habere regem, si hoc eis placuerit, non ibi rex, sed princeps appellatur sed quia iste Iephthe illum figurabat qui uerus est Rex, quod etiam in titulo scriptum fuit, qui cruci eius affixus est, quem Pilatus delere uel emendare ausus non est, ideo credendum est esse dictum: Ero uobis in principem . Illi autem dixerunt: Eris nobis in caput , quoniam caput uiri Christus, et ipse est caput corporis Ecclesie. Denique postea quam eos liberauit Iephthe ab omnibus inimicis, non eis factus est rex, ut intelligeremus  illud quod dictum est ad prophetiam potius pertinuisse de Christo, quam ad ipsum proprie Iephthe, de quo Scriptura narrationem ita concludit: Et iudicauit Iephthe Isrel sex annis, et mortuus est Iephthe Galaadites, et sepultus in ciuitate sua Galaad . Iudicauit ergo Isrel sicut ceteri iudices; non ibi regnauit ut princeps, sicut ii qui in regnorum uolumine continentur. Iam uero quod postea quam eis idem Iephthe constitutus est, misit nuntios ad hostes primum pacis uerba portantes, illud ostenditur quod ait Apostolus, in quo Christus loquebatur: Si fieri potest, quod ex uobis est cum omnibus hominibus pacem habentes . uerba porro ipsa que mandauit Iephthe omnia pertractare, nimis longum est festinantibus ad alia nobis. uidentur  tamen mihi sic intelligenda quantum attinet ad significationem futurorum, ut in eis aduertatur doctrina Christi. Admonet nos quemadmodum sit ambulandum, hoc est uiuendum inter eos qui non secundum propositum uocati sunt . Nouit enim Dominus qui sunt eius . Iam uero quod cum esset debellaturus inimicos, factus est super eum Spiritus Domini, significatur Spiritus sanctus impertitus membris Christi. Quod autem pertransiit Galaad et Manasse, et transiit speluncam Galaad ad trans filios Ammon, proficientia significantur membra Christi ad uictoriam de inimicis reportandam. Galaad quippe interpretatur abiiciens, et Manasse necessitas. Transcendendi sunt ergo a proficientibus abiicientes, id est contemnentes, transeunda  et necessitas, ne forte cum transierit qui proficit cedat terrentibus. Transeunda etiam specula Galaad; que Galaad etiam reuelatio interpretatur. Est autem specula altitudo ad aspiciendum uel despiciendum, id est desuper aspiciendum. Specula itaque Galaad congruenter mihi uidetur significare superbiam reuelationis. Unde dicit Apostolus: Et in magnitudine reuelationum ne extollar . Ergo et ipsa transeunda est, id est non est in ea manendum, propter cadendi periculum. His pertransitis, facile superantur inimici; quod significat dicendo: Et ab specula Galaad transiit ad filios Ammon , de quibus inimicis iam supradictum est: Et uouit Iephthe uotum, et dixit: Si traditione tradideris mihi filios Ammon in manu mea: et  erit quicunque exierit de ianuis domus mee obuiam mihi, in reuertendo me a filiis Ammon in pace et erit, offeram eum holocaustoma Domino . Quemlibet in hoc loco cogitauerit Iephthe secundum cogitationem humanam, non uidetur unicam filiam cogitasse. Alioquin non diceret cum illam cerneret occurrisse: Heu filia mi, impedisti me, in offendiculum facta es in oculis meis . Impedisti enim ita dictum est, tanquam se ad hoc impeditum iudicauerit ne illud quod cogitarat impleret. Sed quem potuit cogitare primitus occurrentem, qui liberos alios non habebat? An coniugem cogitauit: et ut hoc fieret Deus noluit, et ut non relinqueret impunitum, ne quis deinceps id auderet, et ut magna prouidentia ex hoc quoque ipso quod accidit sacramentum  Ecclesie figuraret?

Ex utroque igitur prophetia coaptata est, ex eo quod uouens cogitauit, et ex eo quod nolenti contigit. Si enim coniugem cogitauit, coniux Christi Ecclesia est: Propterea relinquet homo patrem et matrem et adherebit uxori sue, et erunt duo in carne una . Sacramentum hoc magnum est, inquit Apostolus, ego autem dico in Christo et in Ecclesia . Sed quia huius Iephthe coniux uirgo esse non potuit in eo quod filia potius occurrit, et inulta non remansit, prohibitum sacrificium, uouentis audacia, et uirginitas Ecclesie figurata est. Nec abhorret a uero quod filie nomine eadem significatur Ecclesia.  Nam cuius alterius typum gerebat etiam illa mulier cui post tactam fimbriam suam sanate, ait Dominus: Filia, fides tua saluam te fecit, uade in pace . Et certe, unde nullus ambigit, discipulos suos ipse sponsi filios appellauit, se apertissime iudicans sponsum. Non possunt, inquit, ieiunare filii sponsi quandiu cum illis est sponsus . Holocaustoma ergo erit Ecclesia, quam uirginem castam B. Apostolus appellat, quando in resurrectione mortuorum fiet in uniuersa quod scriptum est: Absorpta est mors in uictoria . Tunc tradet regnum Deo et Patri. Quod regnum ipsa Ecclesia est, cuius figuram uouens ille gestabat. Sed quoniam tunc fiet cum completa fuerit sexta etas seculi, ideo sexaginta dierum ad deplorandam uirginitatem  dilatio postulata est. Ex omnibus quippe etatibus Ecclesia congregatur. Quarum prima est ab Adam usque ad diluuium, secunda a diluuio usque ad Abraham, tertia ab Abraham usque ad Dauid, quarta a Dauid usque ad transmigrationem in Babyloniam, quinta ab hac transmigratione usque ad uirginis partum, sexta inde usque in huius seculi finem. Per quas sex etates tanquam per sexaginta dies fleuit sancta uirgo uirginalia sua, quia licet uirginalia, tamen fuerant peccata deflenda, propter que uniuersa ipsa uirgo toto orbe diffusa quotidie dicit: Dimitte nobis debila nostra . Eosdem autem sexaginta dies, duos menses maluit appellare, quantum existimo propter duos homines, unum per quem resurrectio mortuorum: propter quos etiam  duo Testamenta dicuntur. Quod uero factum est in precepto in Isrel: Ex diebus in dies conueniebant lamentari filiam Iephthe Galaaditidem quaternos dies in anno ; non puto significare aliquid post impletum holocaustoma, quod erit in uita eterna, sed preterita tempora Ecclesie, in quibus erant beati lugentes. Quatriduo autem figurata est eius uniuersitas propter quatuor partes orbis, per quas longe lateque diffusa est: Ad historie uero proprietatem non arbitror hoc decreuisse Isrelitas, nisi quia intelligebat in ea re iudicium Dei magis ad percutiendum patrem fuisse depromptum, ne tale sacrificium deinceps ullus uouere auderet. Nam quare luctus et lamentatio decerneretur, si uotum illud  letitie fuit? Sic autem et illud quod populus Ephrem postea ab eodem Iephthe debellatus est, ad iudicium Dei quod erit in fine referendum est, sicut ipse Dominus dicit: Eos qui noluerunt me regnare sibi, adducite huc et interficite coram me . Nec ibi quadraginta duo millia uacanti numero commemorati sunt. Sicut enim illi duo menses propter sexaginta dies senarium numerum sex etatum significant, ita et ibi sexies septenarius ductus hoc idem figurat, quantum ad sex etates seculi pertinet. Sexies etenim septem, quadraginta duo sunt. Nec frustra et ipse Iephthe sex annis populum iudicauit .





SPECULUM DE MYSTERIIS ECCLESIAE. 



PROLOGUS.


De sacramentis ecclesiasticis, ut tractarem, eorumque mysticam dulcedinem uobis exponerem, uestra rogauit dilectio. Cum autem libentius, quia facilius et audentius, logicas quam theologicas, iure consuetudinis, reuoluam sententias: dubitare cepi, an contradicere, an potius scribere mallem. Mox uero illud recolens, quod omne bonum communicatum pulchrius elucescit, cum communicatur, consequenter stylum ad scribendum conuerti, eius inuocato auxilio, qui aperit et nemo claudit, claudit et nemo aperit . Desideratum itaque libellum interno fluentem nectare, uelut fauum mellis, uestre propinaui intelligentie, quem quia in eo speculari licet quid mystice representent singula in Ecclesia, Speculum  Ecclesie inscribi placuit.



CAP. PRIMUM. De Ecclesia.

Ecclesia igitur, in quam populus conuenit ad laudandum Deum, significat Ecclesiam sanctam Catholicam, que construitur in celis uiuis ex lapidibus. Hec est domus Domini firmiter edificata. Angularis fundamentum lapis Christus missus est. Super hoc autem, non preter hoc, fundamentum est apostolorum et prophetarum, sicut scriptum est: Fundamenta eius in montibus sanctis. . Superedificati parietes, Iudei sunt et gentiles de quatuor mundi partibus uenientes ad Christum. Omnes lapides expoliti sunt et quadrati, id est sancti, mundi atque firmi. Qui per manus summi artificis disponuntur permansuri. Quorum quidam feruntur et  non ferunt, ut simpliciores in Ecclesia. Alii feruntur et ferunt, ut medii. Alii tantum ferunt et non feruntur, nisi a solo Christo, qui est singulare fundamentum. In hoc enim edificio quanto quis differentius excellit, tanto humilior plus edificii subleuat. Omnes una caritas more cementi coniungit, dum uiui lapides pacis compage ligantur. Turres autem predicatores sunt et prelati Ecclesie, qui sunt munimenta et defensio eius. Unde sponsus ad sponsam in Canticis canticorum sic loquitur: Collum tuum sicut turris Dauid, edificata cum propugnaculis . Gallus qui superpositus est predicatores representat. Gallus enim, noctis profunde peruigil, horas eius diuidit cantu, dormientes excitat, diem appropinquantem precinit; sed prius seipsum uerbere  alarum ad cantandum excitat. Notate singula mystice; non enim est hic quidquam otiosum. Dormientes sunt filii huius seculi in peccatis iacentes; gallus, chorus prelatorum qui districte predicant, dormientes excitant, ut abiiciant opera tenebrarum, clamantes: ue dormientibus! Exsurge, qui dormis. Lucem uenturam prenuntiant: dum diem iudicii et futuram gloriam predicant. Prudenter autem antequam  aliis predicent, uirtutibus se a somno peccati excitantes, corpus suum castigant. Unde Apostolus: Castigo corpus meum et in seruitutem redigo . Hi etiam uertunt se contra uentum, quando increpando et arguendo contra rebelles fortiter dimicant uel resistunt, ne lupo ueniente quandoque fugisse arguantur. uirga ferrea in qua gallus sedet rectum representat sermonem predicantis, ut non loquatur ex spiritu hominis, sed Dei secundum Scripturas, iuxta illud: Si quis loquitur quasi sermones Dei . Quod uirga est supra per crucem posita innuit sermonem Scriptutarum per crucem consummatum esse et confirmatum. Unde ait Dominus in passione: Consummatum est . Et titulus eius super eum indelebiliter scriptus  est. Tholus, super quem crux ponitur, perfectionem per rotunditatem significat, quoniam perfecte et inuiolate fides catholica predicanda est et tenenda. Quam nisi quisque integram inuiolatamque seruauerit, absque dubio in eternum peribit. uel tholus mundum significat pretio crucis redemptum; propter quod crux ponitur super ipsum. Gallus supra crucem positus significat quod hoc debet predicator astruere quod Christus per crucem suam redemit mundum. Pinnaculum turris, mentem uel uitam prelati que tendit ad alta, representat. Campane quarum sonoritate populus ad ecclesiam conuocatur, predicatores mysticant, qui quia ad multa sunt necessarii, multis designantur uocabulis. Plectrum quod ex utraque parte sonum  elicit, lingua predicatoris est, que utrumque Testamentum resonare facit. Lignum, unde pendet campana, crucem significat; ligatura, caritatem, per quam caritatem predicator cruci astrictus gloriatur, iuxta illud: Mihi autem absit gloriari nisi in cruce Domini nostri Iesu Christi!  Chorda uita est et humilitas predicatoris. Unde Apostolus: qui propter alios condescendit: Siue excedimus propter Deum, sine condescendimus propter nos . Annuli in fune, perseuerantia uel corona premii.

Fenestre ecclesie uitree Scripture sunt diuine, que uentum et pluuiam repellunt, id est nociua prohibent; et dum claritatem ueri solis in Ecclesiam  per diem transmittunt, inhabitantes illuminant. He intus latiores sunt, quia mysticus sensus amplior est et precellit litterali. Has frequentant predicatores, qui ut nubes uolant et quasi columbe ad fenestras suas . Item per fenestras quinque sensus corporis significantur, qui extra stricti esse debent, ne uanitates hauriant, et intus patere ad bona spiritualia. Ostium Christus est, unde in Euangelio: Ego sum ostium, dicit Dominus . Columne,  doctores sunt, qui templum Dei per doctrinam, sicut thronum Dei et euangeliste, spiritualiter subleuant. Hi pro sonoritate eloquii diuini, argentee dicuntur columne, iuxta illud in Canticis canticorum: Columnas fecit argenteas . Reclinatoria contemplatiuos designant, in quibus Deus sine offensa requiescit. Qui quia summam diuinitatem et eterne uite claritatem contemplantur, auro comparantur. Unde in predictis Canticis dictum est: Reclinatorium fecit aureum . Tigna sunt que spiritualiter subleuant. Laquearia que ornant uel roborant, de quibus, quia per uitia non putrescunt, in eisdem gloriatur Canticis sponsa dicens: Tigna domorum nostrarum ceduina, laquearia cupressina . Deus enim sibi Ecclesiam construxit  uiuis ex lapidibus et lignis imputribilibus, iuxta illud: Ferculum fecit sibi rex Salomon de lignis Libani , id est Christus de sanctis castitate candidatis. Cancellus humilior reliquo corpore ecclesie mysticat quanta humilitas debeat esse in clero, iuxta illud: Quanto maior es, tantum humilia te in omnibus . Altare Christum significat, sine quo nullum munus Patri offertur acceptabile. Unde Ecclesia ad Patrem orationes solet dirigere per Christum. uestimenta, quibus altare ornatur, sunt sancti, de quibus propheta ad Deum loquitur dicens: His omnibus sicut uestimento uestieris. . Gradus, quibus ascenditur ad altare, spiritualiter demonstrant apostolos et martyres Christi, qui pro amore eius sanguinem suum fuderunt.  Sponsa in Canticis canticorum uocat ascensum purpureum . Quindecim quoque uirtutes exprimuntur, que per quindecim gradus quibus ascendebatur in templum Salomonis, significantur; et a propheta in quindecim psalmis continue demonstrantur, quas uir beatus ascensiones in corde suo disposuit. Hanc uidit Iacob scalam: summitas cuius celos tangebat. Luminaria ecclesie sunt illi quorum doctrina fulget Ecclesia ut sol et luna. Quibus uoce Domini dicitur. uos esti lux mundi : et bonorum operum exempla. Unde ipse admonens ait: Luceat lux uestra coram hominibus .

Quod Ecclesia intus ornatur festiue, non extra  moraliter innuit quod omnis gloria eius ab intus est. Licet enim sit exterius despicabilis, in anima tamen que sedes Dei est radiat, unde dicit: Nigra sum sed formosa . Hinc dicit: Etenim hereditas mea preclara est mihi . Hoc propheta considerans ait: Domine, dilexi decorem domus tue et locum habitationis glorie tue . Quam spiritualiter exornant fides, spes, caritas. Crux triumphalis in medio Ecclesie ponitur, eo quod in medio cordis Ecclesia Redemptorem suum diligit, qui media caritate constrauit propter filias Ierusalem. Quam ut signum uictorie uidentes, dicant omnes et dicant singuli: Aue, salus totius seculi, arbor saiutifera. Quare ne tradatur unquam obliuioni circa nos Dei dilectio, qui ut seruum redimeret,  Filium unicum tradidit; hoc signo armat se Ecclesia in pectore et fronte, significans crucis mysterium corde credendum et manifeste ore confitendum. Cuius in Aegypto figura precessit. Dum autem signamus nos a fronte deorsum, deinde a sinistra ad dexteram, illud exprimimus mysterium, quod Deus inclinauit celos et descendit, ut doceret preferre eterna temporalibus. Per hoc autem signum confunditur ciuitas diaboli. Triumphat Ecclesia terribilis ut castrorum acies ordinata . Terribilis est inquit locus iste; non est hic aliud nisi domus Domini . De qua dicitur: uexilla regis prodeunt, fulget crucis mysterium. Quam frequentant agmina celica. De qua scriptum est: uidi ciuitatem sanctam Ierusalem nouam descendentem de  celo . Ecclesia enim hic militat, in patria regnat: pars peregrinatur, et pars gloriatur. Que peregrinatur, ascendens de exsilio per desertum suspirat ad patriam, desuper flumina Babylonis ad supernam Ierusalem, que assidue uidens pacem, festum agit continuum. Urbs beata Ierusalem, dicta pacis uisio. Quam gloriosum regnum; Gloriosa dicta sunt de te, ciuitas Dei . Cuius custodes ciues sunt celorum, exercitus angelorum, cum claro senatu apostolorum, prophete cum patriarchis, purpurata martyrum agmina, flores uirginei, uernens chorus confessorum, et uniuersalis circumdata uarietate sanctorum societas, casta generatio cum claritate. Hanc tanquam admirandam celi curiam mirifice adornat gemma illa singularis  et incomparabilis, que mater et uirgo. Nec primam similem uisa est, nec habere sequentem. De uisione autem ipsius regis quanta sit omnium admiratio, et uoces in laudes eius consone, solis illis notum est qui inter eos interesse meruerunt, et mysterium Trinitatis, et gloriam Christi uidere, cui astant angelorum chori, in quem angeli desiderant semper conspicere. Ad hunc regem immortalem uidendum facie ad faciem preparat se presens Ecclesia; et dum hic agit festa temporalia, patrie sue festiua et eterna recolit gaudia, ubi sponsus angelicis laudatur organis. Omnesque sancti diem magne festiuitatis quam fecit Dominus continue celebrantes, in epithalamiis laudare non cessant Sponsum immortalem,  speciosum forma pre filiis hominum, qui Ecclesiam sibi gratuita elegit clementia. De qua, ut ab eterno preuiderat, ait: Ibo ad montem myrrhe et ad colles Libani, et loquar sponse mee . Pro qua exsultauit ut gigas ad currendam uiam : dum factus est egressus eius a patre, regressus eius ad Patrem: excursus usque ad inferos, recursus ad sedem Dei, ut omnes electos a principio usque ad finem mundi unum regnum in uisione summe Trinitatis faciat, in qua gloriatur unus per cuncta secula Deus.



CAP. II. De dedicatione Ecclesie.

Quanto autem studio et amore Christus sibi sponsam ornat et preparat ad celestem dedicationem, per temporalem Ecclesie dedicationem ex parte  significatur. Pontifex enim ter circuit ecclesiam dedicandam, aspergens eam aqua benedicta, clero et populo sequente. Interim extrinsecus, et intrinsecus duodecim, ardent luminaria. Quoties ad portam uenitur, propter mysterium clausam, episcopus percutit super liminare uirga pastorali dicens: Tollite portas, principes, uestras, et eleuamini, porte eternales, et introibit Rex glorie . Diaconus respondit: Quis est iste Rex glorie . Cui pontifex: Dominus uirtutum ipse est Rex glorie?  Tertia uice reserato ostio intrat cum clero et populo dicens. Pax huic domui. Deinde cetera peragit que ad dedicationem pertinent. Que autem hic fiunt uisibiliter, omnia in anima per inuisibilem uirtutem Deus operatur, que uerum templum Dei est, ubi  fides fundamentum facit, spes erigit, caritas consummat. Ipsa etiam Ecclesia catholica, una ex multis lapidibus adunata, templum Dei est, quia multa templa unum templum, quorum unus Dominus et una fides. Domus ergo dedicanda est anima sanctificanda; aqua, penitentia; sal, sapientia; trina aspersio, trina immersio baptizandi; luminaria duodecim, totidem apostoli crucis mysterium predicantes; pontifex, Christus; uirga eius, potestas; trina percussio, celestium, terrestrium et infernorum dominatio; ut trina rerum machina flectat genu iam subdita; interrogatio inclusi, ignorantia populi; apertio ostii, euacuatio peccati. Pontifex intrans pacem domui precatur; et Christus ingrediens mundum pacem inter Deum et homines facit. Deinde prostratus  pro sanctificatione Dominum orat; et Christus humiliatus ad passionem pro discipulis et credituris hominibus orabat dicens: Pater, sanctifica eos in ueritate.  Surgens non salutat, sed orat tantum, quia non est applaudendum iis qui nondum sanctificati sunt, sed pro ipsis orandum. Descriptio alphabeti in pauimento est simplex doctrina fidei in corde humano. uersus a sinistro angulo orientis ductus in dextram occidentis, et alter a dextro orientis in sinistrum occidentis, crucem exprimunt et collectionem utriusque populi figurant, iuxta illud quod Iacob cancellatis manibus filios Ioseph benedixit . Licet enim ab oriente transiens Christus, tamen in sinistra reliquit Iudeos, quia infideles, et uenit ad gentes:  quibus licet fuissent in occidente dat esse in dextera, et tandem a gentibus in dextera positis orientis transiens uisitabit Iudeos in sinistro angulo occidentis, quos constat esse deteriores quam prius gentiles inuenerit. Cambuca qua scribitur mysticat ministerium doctorum, quo facta est conuersio gentium et perficienda Iudeorum. Quod deinde stans ante altare Deum in adiutorium inuocat, significat eos qui percepta fide ad pugnam se preparant. Et quia adhuc sunt in certamine, quasi inter suspiria, nondum alleluia adiungitur. Post hoc aqua benedicitur cum sale et cinere, etiam addito uino aque misto. Aqua est populus, sal doctrina, cinis memoria passionis Christi. uinum aque mistum Christus  Deus et homo, uinum diuinitas, aqua humanitas. Sic populus sanctificatur doctrina fidei et memoria passionis iunctus suo capiti Deo et homini. Unde altare et Ecclesia interius aspergitur, ut intus, sicut extra, spiritualis Ecclesia sanctificanda ostendatur. Aspersorium de hyssopo humilitas est, qua aspersa mundatur Ecclesia catholica. Circuit aspergendo quasi lustrans et curam omnibus impendens. Interim cantatur: Exsurgat Deus et dissipentur , etc. Responsorium eius cum antiphona quam sequitur alia: Qui habitat in adiutorio Altissimi . Et pontifex cantat: Domus mea domus orationis uocabitur . Et item: Narrabo nomen tuum fratribus meis . Et quia sine Deo nullum opus proficit, in  consummatione orat ut exaudiantur beneficia ibi ingredientes petituri. His factis uenit ad altare cantans: Introibo ad altare Dei , cum psalmo toto, etc., et quod remansit de aqua ad basim altaris effundit, committens Deo quod excedit uires humanas in tanto sacramento. Dehinc altare linteo extergitur. Altare Christus est, linteum caro eius tunsionibus passionis ad candorem et gloriam immortalitatis perducta. Hinc pontifex offert super altare thus in modum crucis accensum in medio altaris, et per quatuor angulos eius crucem facit de oleo sanctificato. Deinceps cruces tres per singulos parietes Ecclesie de eodem oleo chrismantur, et sic peracta consecratione altare albo uelamine operitur. Incensum, orationes, oleum, gratiam spiritus  sancti demonstrat. Cuius plenitudo: sicut unguentum in capite quod descendit in barbam, barbam Aaron , descendit in apostolos eorumque discipulos: qui crucis mysterium per quatuor climata mundi Domino cooperante predicauerunt. Album uelamen immortalitatis mysticat letitiam: de qua Filius exsultat Patri dicens: Concidisti saccum meum et circumdedisti me letitia .



CAP. III. De officiis Horarum canonicarum.

Esdras propheta populum Isreliticum reuersum a captiuitate Babylonis docuit laudare Deum quater in nocte et quater in die, quia propheta Dauid septies in die laudem se dixisse Domino, et media nocte ad confitendum Domino surrexisse indicat. Octo igitur horas sancti Patres pre ceteris  ad laudandum Deum elegerunt. Mediam scilicet noctem, diliculum, primam, tertiam, sextam, nonam, uesperas, completorium. Quia dignum est ut homo qui corpus gerit ex quatuor elementis, quater respectu noctis, et quater respectu diei; per diem naturalem Deum placare fibi satagat, et cum omni tempore laudandus sit Deus, potissimum in predictis horis laudatur ab Ecclesia, in quibus opera pre ceteris insignia dignatus est facere. Nocte enim media natus est de uirgine, diluculo surrexit, hora prima mulieribus ab angelis annuntiata est resurrectio, hora tertia Spiritus sanctus inflammauit apostolos, hora sexta crucifixus est Dominus, scilicet mundi Redemptor, hora nona emisit  spiritum pro salute mundi. In uesperis commemoramus aduentum Domini in mundi uespere. In in completorio completum erit gaudium sanctorum in die generalis retributionis. Merito ergo media nocte sicut per prophetam monemur, surgendum est, quia dum medium silentium tenerent omnia , exortum est lumen in tenebris , id est, Christus, ut illuminaret sedentes in tenebris . Tempore noctis natus est de uirgine. In principio officii huius hore quia somno prius dominante conticuimus, dicitur: Domine, labia mea aperies , quia, non est laus speciosa in ore peccatoris , nisi ipse in laudem sui labia aperire dignetur. Deinde diuinum inuocamus auxilium: postea glorificamus Deum in Trinitate personarum,  sicut eternaliter ei est gloria. Sequitur inuitatorium alta uoce, per quod mater Ecclesia inuitat omnes iuxta illud: uenite, filii, audite me . Quod autem hoc in Epiphania pretermittitur, ideo est quod magi primitie gentium a nullo inuitati, iuxta illud: Nemo nos conduxit , uenerunt regem celi adorare. Et nota quod humilis uox premittitur, sed conuenienter ad inuitatorium exaltatur, quia Ecclesia secreto quasi clauso ostio laudat Deum propter se; sed manifeste propter alios, ut ascendat ardor proximos. Sequitur hymnus, qui est laus Dei cum cantico, uel uox humana in laudem Dei metrice composita, quia post inuitationem multi consequenter laudant Deum cum letitia, iuxta illud: Audiuit et letata est Sion .

 Postea psalmi, qui opera significant, sequuntur, duodecim, uel, nouem, quatenus per duodecim, horas noctis a negotio perambulante in tenebris diuina defendamur uirtute et nouem ordinibus angelorum mereamur coniungi illisque sociatos nos esse quorum festa agimus, monstremus. Per hoc autem quod in Dominicis noctibus duodecim psalmos in primo nocturno canimus, numerum patriarcharum et prophetarum atque apostolorum memorie commendamus. Et quod quatuor psalmos una glorificatione Trinitatis copulamus, eos significat in una fide Trinitatis quatuor uirtutes cardinales habuisse et aliis exempla monstrasse, scilicet prudentiam, iustitiam, fortitudinem, temperantiam.  Quod psalmi alternatim cantantur, innuit alternam sanctorum ad bene operandum cohortationem. Antiphone caritatem exprimunt, que numerum psalmorum habent propter causas supradictas de psalmis. In non festis diebus duodecim psalmos canimus pro singulis horis noctis in quibus Deo seruiendum est, et sex antiphonis binos psalmos copulando, quia caritas necessaria per sex etates opus Dei et proximi coniungit. Quod ab uno singulariter incipitur antiphona et a ceteris communiter cantatur significat quod Deus prior dilexit nos, et nos dilectioni eius communiter respondere debemus. Pneuma in fine loquitur ineffabile gaudium. Post psalmos et anthiphonas exclamatur uersus acuta uoce ad excitandos animos, nec in opere uel cogitatione  in amore diuino quandoque pigritemur, et ut uertamus nos ad orientem et toto corpore ad Deum. Sequitur Dominica Oratio ad mundata corda et corpora nostra, et cum communi assensn terminata propter sanctorum communionem. Lecturus dicens uicario Christi: iube, Domine, benedicere, principatum Ecclesie innuit, et quam larga potestas benedicendi illi tradita sit, cui iubere datum est. Quod autem sacerdos orat ut Dominus benedicat, sapienter per Christum benedicit, qui totius fons est benedictionis. Accepta benedictione, singulas lectiones singula sequuntur responsoria. Lectionibus itaque predicamus. Responsoria sunt bona opera. Unde sic pulchre dicuntur, quia per ea respondemus. Pulchre enim respondet predicationi qui quod audiuit  implet opere. Numerus istorum idem gerit myterium quod numerus psalmorum. Tres turbe Lectionum et responsoriorum notant sanctos trium temporum participare gloria Dominice resurrectionis; que nocte Dominicali uel festiua ad memoriam reducitur. Ternarius numerus in singulis Nocturnis, fidem Trinitatis designat in tribus temporibus; quaternarius apud monachos stabilitatem quadratam et euangelicam in sanctis exprimit, uel quadruplicem sensum Scripturarum propter quadrigas Aminadab, id est historialem, allegoricum, tropologicum. et anagogicum. Ut Ierusalem intelligitur ciuitas terrena, et Ecclesia, et quelibet fidelis anima, et superna patria.

Sequitur alta uoce: Te Deum laudamus; per  quod monstratur quam manifeste et mirifice laudat Ecclesia Deum in tempore gratie. Deinde sacerdos per uersum exhortatur, ut in laude Dei permaneant. Sequitur matitunale officium, de quo propheta: Ad te de luce uigilo, Deus . Per hoc officium recolimus populum Isreliticum in figura nostri mare Rubrum transisse et, hostibus submersis, Domino laudes cecinisse: quod in uigilia matutina Exodus monstrat factum fuisse . In hoc etiam Dominicam recolimus resurrectionem, et nostram pronuntiamus futuram, initio claritatis secunde stole. Unde hoc officium predictis de causis plenum est laudibus. In principio huius diuinum inuocamus auxilium, deinde glorificamus Deum,  summe Trinitatis fidem confitentes, que est fundamentum totius boni operis. In hac Hora quasi quinque psalmos ad muniendum quinque sensus corporis canimus. Mystice etiam per primum psalmum primitiua Ecclesia de Iudeis designatur; per secundum, secundaria de gentibus; per tertium, qui alius psalmus sub uno coniungitur Gloria Patri, mysterialiter innuitur quod uterque populus in fine mundi sub una fide confitebitur; per quartum quem pueri in camino ignis cantauerunt, figuratur Antichristi tribulatio, quam uterque populus pro fide Christi patietur. Per tres psalmos Laudis qui quasi unus sub una Gloria demum coniunguntur tres ordines Ecclesie, quos Iob, Ne, Daniel exprimunt, cum sponso Ecclesie in laude  epithalamica gloriose regnaturi significantur. uel octo psalmi exprimunt octo ordines qui per batismum in Ecclesia sicut octo anime per diluuium in arca saluantur. Primus notatur per primum psalmum, prima Ecclesia edificata per apostolos conuersans in Iudea; secundus per secundum, de Iudaismo transiens ad gentes, apostolis predicantibus ubique; tertius, credens gentilitas; quartus resipiscens iu Iudea. Sed tertius et quartus sub una gloria iunguntur; quia gentiles et Iudei in unitatem fidei coniunguntur ante quam ueniat persecutio Antichristi. Sub quo quintus ordo benedicit Deum sicut pueri in fornace. Sextus et septimus et octauus collecti ex Africa et Asia et Europa, post Antichristum pace fruentur. Unde tres ultimi  psalmi fluunt Laudibus, qui sub una dicuntur Gloria et coniunguntur, quia illi tres ordines simul erunt et pariter glorificabuntur. Post psalmos fit exhortatio, per Capitulum, ne deficiamus in uia, cui chorus assentiens Hymnum resonat. Rursus quoque excitati per prophetiam Zacarie Deum benedicimus, recolentes quod fecit redemptionem sicut locutus est per os sanctorum, et iurauit ad Abraham patrem nostrum.

Interim sacerdos cum thuribulo incensat altare. Thuribulum est cor hominis, ignis caritas, incensum oratio, que suauiter Deo redolet cum per ignem diuini flagrescit amoris. Unde Propheta: Dirigatur oratio mea sicut incensum in conspectu tuo . Quelibet antiphona caritatem exprimit,  sine qua opera que per psalmos significantur, non prosunt. Quod autem antiphona ante psalmum incepta, post psalmum decantatur integre, significat quod caritas hic initiata post hanc uitam consummabitur eternaliter, et hoc erit in letitia inenarrabili. Unde Pneuma subiungitur: quod ineffabile gaudium eterne uite indicat. Quod tantum est quod, dum hic pregustatur, nec penitus exprimi nec penitus taceri potest. Unde Ecclesia uerbis demissis iubilando cum Pneumate in admirationem prosilit, ac si dicat: Que uox, que poterit lingua retexere? Hic enim uerba non sufficiunt, nec intellectus, nec tamen amor sinit tacere. Sic itaque Ecclesia pneumatizando expressius quodammodo  sine uerbis quam per uerba innuit, quantum sit gaudium celi, ubi uerba cessabunt, cum omnes omnia scient. Post Pneuma sequitur Oratio, utactio nostra que per Deum incipit, per ipsum finiatur. Quod autem in fine uoce puerili dicitur: Benedicamus Domino, significat quod omnis laus nostra puerilis est ad comparationem Dei quem laudamus, et quod quidquid hic dici potest minus est a laude Dei. Ac si dicat Ecclesia: Laudamus, sed laudando non sufficimus, quia supereminentia Dei eloquium nostrum superat et intellectum, quia accedet homo ad cor altum, et exaltabitur Deus . Unde ab omnibus consequenter Deo gratias dicitur, quia placet, ut pium est, in laude Dei superari.

Hore autem Prime officium merito celebramus,  quia mulieribus uenientibus, orto iam sole, ad monumentum, angeli annuntiauerunt Christum surrexisse. Et quia hec hora initium est diei, in ea laudamus Deum, quia dedit nobis noctem cum salute transire. Inuocato ergo diuino auxilio, et glorificata Trinitate personarum, ut dignum est, Hymnum Deo, Iam lucis orto sidere, reddimus. Deinde in hac Prima Hora quotidie quinque psalmos canimus, ut quinque sensus nostri diuinitus per diem muniantur. His adiungimus expositionem catholice fidei, ex eo quod hec est uictoria que uincit mundum, fides nostra , et clypeus inexpugnabilis contra antiquum hostem, unde Petrus, Cui, inquit, resistite fortes in fide . In hac Hora dicitur Dominica Oratio, in qua septem petitiones sunt ad habenda  septem dona Spiritus sancti, per que mereamur septem uirtutes quibus a septem uitiis liberati ad septem perueniamus beatitudines. Deinde per Symbolum fidei contra omnia aduersa armantur, qui per Dominicam Orationem mundantur. In hac etiam hora fit communis confessio, ut mundemur a peccatis uenialibus, sine quibus communis uita non facile ducitur: Et preces multiplicantur, ut per diem a malis imminentibus defendamur.

Hore autem Tertie officium celebratur, quia in tali hora Spiritus sanctus apostolos inflammauit.

In Sexta celebratur officium in commemorationem illius rei quod in ea crucifixus est Redemptor mundi.

In Nona, quia tunc emisit spiritum. In eadem enim  hora mori uoluit pro homine in qua homo expulsus est de paradiso, et in eadem die hominem per lignum redimere placuerat que eum per lignum hostis deceperat: Ars ut artem falleret, Et medelam ferret inde, Hostis unde leserat. In his tribus Horis et in ceteris primum inuocamus diuinum auxilium , sanctamque glorificamus Trinitatem, et hymnum Deo reddimus. Psalmos, qui opera significant, cum trina glorificatione Trinitatis canimus, quia in fide Trinitatis operari oportet. Per antiphonas, que caritatem exprimunt, psalmos coniungimus, quia per caritatem opera nostra confirmare debemus, et in ea manere, sicut Apostolus ait: In caritate radicati et fundati . Et iterum: Omnia opera uestra in caritate fiant . Per Capitula significatur exhortatio boni operis, per Responsoria bonum opus, per uersus fructus boni operis. Unde et Pneuma habet. In Oratione concluditur seruitium, ut diuina gratia que actiones nostras precedit ipsa subsequatur.

Succedunt uespere, in quibus commemoramus aduentum Domini, uergente mundi uespere. In hac Hora, quia finis est diei et propinqua nocti, quinque psalmos canimus, ut quidquid in die per quinque sensus uenialiter offendimus, hac psalmodia dimittatur penitentibus, et inde sensus nostri per noctem in beneplacito Dei custodiantur. Alternatio psallendi, est sanctorum admonitio. Antiphone, ut dictum est, caritatem significant. Per capitulum  innuitur exhortatio spiritualis, ut in bono perseueremus. Unde Apostolus: Hortamur uos ne in uacuum gratiam Dei recipiatis . Responsorium opus bonum significat, per quod probamus nos obedire exhortationi, et quod de opere bono laudandus est Deus. Sequitur Hymnus, ut demus exemplum proximis, deinde dicto uersu ad excitandos animos Hymnus beate Dei Genitricis cum Antiphona canitur, in quo exemplo humilitatis eius reformamur, et Filii Dei incarnatio, per quam deposuit potentes de sede, et exaltauit humiles , ad memoriam reducitur, ut fidei nostre excitetur deuotio. Interim autem, iuxta quod Dominus Moysi precepit, incensatur altare, per quod fragrantia orationis Christo placere monstratur. Postea decantata Antiphona  cum Pneumate, sequitur Oratio: et puerili uoce Benedicamus Domino, propter causas pretactas. Nouissime succedit Completorium; per quod significatur gaudium, quod  complebit Deus sanctis suis in die generalis resurrectionis. In hac ultima Hora dicitur: Conuerte nos, Deus salutaris noster, ad hoc insinuandum quod, post omnem perfectionem que hic haberi potest ubi sepe erramus, orandum est ut amplius conuertat nos Deus ab errore. Quod Propheta considerans in fine psalmi moraliter ait: Erraui sicut ouis que periit . In hac Hora, secundum quatuor elementa corporis nostri in quo sepe offendimus, quatuor psalmos ad placandum Deum dicimus. In hac etiam Hora non precedit Capitulum Hymnum, per  quod typice monstratur quod illi in quibus completa sunt significata precedentium laude, preueniunt exhortationem. Nec tamen Capitulum pretermittitur, quia hic semper est utilis exhortatio. Deinde dicitur uersus acuta uoce cum Pneumate; unde excitati et memores facti ineffabilis gaudii, quod erit merces laboris nostri, canticum iusti Simeonis canimus, ut exemplo eius inuenientes pacem, mereamur lumen uidere, quod est Christus. Postea Dominica Oratione et Symbolo munimus nos propter nocturnos timores; et alterna confessione mundamur, iuxta illud: Confitemini alterutrum peccata uestra . Et excitamur, ne demus requiem temporibus nostris, donec inueniamus locum Domino . Nec  non huius Hore officium complemus precibus et oratione, iuxta apostolum: Orate pro inuicem ut saluemini . Mystice preces humilitatem significant, que in fine esse debet: quia sicut in principio ipsa necessaria est, ad quod significandum humillima uoce seruitium inchoatur, sic in consummatione eadem humilitas monstranda est contra superbiam, in quam ceciderunt omnes qui operantur iniquitatem. Unde hac lue nonnunquam rosa uertitur in saliuncam.

uersus orientem oramus, licet Deus sit ubique, cuius magnitudinis non est finis, memores quod ipse, qui est splendor lucis eterne, illuminauit sedentes in tenebris, quando uisitauit nos oriens ex alto. Genua flectere in Ecclesia cordis contritionem insinuat  et quod Christo omne genu flectitur: nec unum tantum, sed utrumque flectimus, ne Iudeis assimilemur. In die Dominica et in paschali tempore pro reuerentia Dominice resurrectionis non licet genuflectere, sed stantes orare debemus, inclinato capite, ut deuote mulieres ad monumentum, ubi pro reuerentia corporis Domini se inclinauerunt. Tria que fiunt in percussione pectoris, id est pectus, sonus, manus, significant quod penitendum est de iis que mente, uoce, opere peccauimus. Cum psalmis diurni officii duodecies dicitur Gloria Patri et Filio et Spiritui sancto, per duodecim horas diei, et duodecies pulsantur campane. In prima hora semel, et in ultima hora semel, quia ab uno Deus omnia, et idem unus erit omnia in omnibus. Sed in tertia sonatur ter, pro secunda et tertia  et quarta hora, et similiter in sexta pro tribus, id est septima, octaua, et nona; ad uesperas uero multipliciter, quia in tempore gratie multiplicata est predicatio apostolorum. Item ad matutinas sepe, quia sepe exclamandum est: Exsurge qui dormis. Diuinum officium in his celebratur horis, in quibus exisse commemoratur paterfamilias conducere operarios in uineam suam. Item nocturnale tempus est ab Adam usque ad Ne; matutinale, inter Ne et Abraham. Prima inter Abraham et Moysen; tertia, inter Moysen et Dauid; sexta, inter Dauid et aduentum Domini; nona, a primo aduentu usque ad aduentum quando uenturus est reddens uicem pro abditis. Per uesperas autem Sabbatum, id est requies intelligitur animarum post exitum e corporibus usque ad  diem iudicii. Per Completorium uero ad memoriam reducimus completum numerum, et consummatum gaudium sanctorum quod complebitur in die magne festiuitatis, quando benedicti regnum percipient. Tres enim dies ante Pascha tropologiam Scripturarum demonstrant. Quorum primus est dies penitentie, secundus dies iustitie, tertius dies retributionis, in quo fit consummatio. Unde Dominus in Euangelio: Hodie et cras eiicio demonia, et sanitates perficio; et tertia die consummor . Dies penitentie significatur per diem in quo Dominus passus est; dies iustitie, per diem in quo in sepulcro iacuit; dies retributionis, per diem in quo resurrexit Dominus. Penitentia Domini cruciat, iustitia tranquillat, remuneratio letificat. Item hi tres  dies per uigilias et festiuitates et octauas sanctorum intelliguntur, et iterum per quinquagesimum psalmum et centesimum, et centesimum quinquagesimum. Quinquagesimus enim penitentiam loquitur, centesimus iustitiam, centesimus quinquagesimus laudem Dei in sanctis eius, quando, completo eorum numero, magne festiuitatis completorium celebrabitur in eternum. Ad hec cantus in Ecclesia celi letitiam significat, de qua exsultant sancti in Domino. uoces autem graues et acute et superacute innuunt tribus modis predicandum esse tribus ordinibus Ecclesie, propter tricesimum et sexageslmum et centesimum fructum, uel iuxta tria uolumina Salomonis. Processio est uia ad celestem patriam.  Procedens aqua benedicta est munditia uite. Luminaria opera misericordie, iuxta illud: Sint lumbi uestri precincti, et lucerne ardentes in manibus uestris . Sequitur crux, signum triumphale, quia mundi et factores legis crucifigunt carnem et triumphant. Deinde ad legendum Euangelium fertur puluinar, et textus euangelicus. Puluinar est suauitas et dulcedo in mandatis Domini. Unde Propheta: Parasti in dulcedine tua pauperi . Et item: Quam dulcia faucibus meis eloquia tua!  Euangelium uero est precedentium confirmatio. Lecto Euangelio, textus reportatur super puluinar, quia Ecclesia, ut audiuit Euangelium, suauiter in corde suscepit, et letata est iuxta illud: Audiuit et letata est Sion . Et alibi:  Anima mea liquefacta est, ut dilectus locutus est .



CAP. Iu. De seruitio totius anni.

In principio Septuagesime incipit Ecclesia seruitium totius anni, et legitur Pentateuchus. Septuagesima enim tempus captiuitatis nostre designat de qua ad Ierusalem mystice redire debemus, ut per Hebreos olim de Babylone exeuntes figuratum est. Ut ergo memores sint captiuitatis sue qui sursum tendunt, legitur primum de Adam, qui in principio mundi factus est, et de eiectione eius de paradiso, deinde de diluuio, et quomodo Abraham exiit de terra sua, et de huiusmodi laboribus, ad exemplum patientie. Et sicut olim Hebrei captiui ducti in Babylonem in tristitia fuerunt fere usque ad finem  septuaginta dierum, tacentur uoces letitie, gemitum cum utroque habentes irriguo, ut in die resurrectionis multiplicatis ciuibus festiuius gaudeat Ecclesia. In Sabbato paschali pro Dominica resurrectione unum canimus Alleluia, et quia hic non est gaudium nisi in labore, sequitur Tractus. In octaua autem, hoc est in Sabbato in Albis duplex canitur Alleluia quia in die iudicii plenum erit gaudium, et pro Dominica et nostra resurrectione, et quia duplici stola iusti fulgebunt. Quindecim autem diebus ante Pascha legitur Ieremias, quia passionem Domini aperte presignauit. Ab octauis Pasche, uiginti diebus Apocalypsis legitur et cantatur propter mysteria passionis et resurrectionis, que Ioanni  reuelata sunt, et apostoli predicauerunt. Deinde usque ad Ascensionem Domini, Epistole canonice leguntur et Actus apostolorum, et cantatur de psalmis quia et Dauid prophetauit de passione et resurrectione et ascensione, et apostoli predicauerunt que a Domino didicerant usque ad ascensionem eius corporali fruentes presentia. Inter Ascensionem et Pentecosten cantatur de festo quia discipuli sursum subleuati, Patris promissa exspectabant munera. Post Pentecosten usque ad Kalendas Augusti leguntur libri Regum, et cantatur Deus omnium quia sicut Saul, Samuel, Dauid, et alii pro lege Dei pugnauerunt, sic nos postquam accepimus donum Spiritus sancti in baptismate et uirtute pugnare debemus contra demones, formati, nati, nutriti, armati.  A Kalendis Augusti usque ad Kalendas Septembris legitur et cantatur de Sapientia quia Augustus sextus est mensis, et in sexta etate, quia Dominus uenit, debemus propter eius presentiam sapienter uiuere, quoniam inter nos Sapientia ipsa audita est que ex ore Altissimi prodiit. Rursum mensis iste calidus est et medius anni et in media etate, ubi quisque ab estu uitiorum plus accenditur, plus succurrere Sapientia debet. In Septembri legitur et cantatur de Iob, Tobia, Esdra, Iudith et Esther, quia hi aduersa patienter sustinuerunt et Ecclesia in fine mundi aduersa omnia pro Domino tolerabit. A Kalendis Octobris usque ad Nouembrem Machabeorum libri leguntur; et cantantur inde responsoria quia iste octauus mensis letitiam resurrectionis  mysticat, quia sicut Iudei finitis preliis et restaurato templo, in hymnis et confessionibus benedicebant Dominum, sic in gloria resurrectionis et magne festiuitatis, destructis diaboli preliis, sancti et iusti in Domino festiui gaudebunt, iuxta illud: Beati qui habitant in domo tua, Domine . A Kalendis autem Nouembris usque ad aduentum Domini leguntur et cantantur Ezechiel, Daniel, et duodecim prophete cum Responsorio: uidi Dominum. Ezechiel enim uidit quatuor animalia in figura quatuor euangelistarum, qui natiuitatem, passionem, resurrectionem Domini, et ascensionem docuerunt, quorum quisque ex principali intentione propriam formam meruit. Daniel quoque Christum uenturum prophetauit dicens: Aspiciebam in uisu noctis, et ecce  Filius hominis uenit .

Similiter et alii prophete predixerunt Christum uenturum et imo isti ante aduentum eius leguntur, quia clarius aduentum eius predixerunt. Ab Aduentu Domini usque ad Natalem eius, legitur Isaias quia, quanto de Christo urbanius et apertius prophetauit, tanto natiuitati eius legitur uicinius. Quare autem in natiuitate de eadem natiuitate legatur et cantetur, res manifesta est. Tantum enim gaudium eo tempore spiritualiter predicandum et celitus demonstrandum agnoscitur. Prima uero missa in nocte Natalis Domini celebrata, tempus ante legem Moysi typice designat. Secunda, que aurora apparente celebratur, tempus scripte legis et prophetarum ad memoriam  reuocat quia per legem et prophetas lux de Christo uelut diei nuntia mundo apparuit. Tertia uero, que in media diei claritate festiuius celebratur, ad tempus refertur gratie, in quo descendit lux magna de celo que illuminat omnem hominem uenientem in hunc mundum . Deinde in singulis festis eadem de causa legitur et canitur. Ab octauis autem Epiphanie usque ad Septuagesimam canitur de psalmis, et leguntur Epistole Pauli, quia post legem prophetia, et post Euangelium Scriptura apostolica ad id quod audiuimus intonando commouet. Item a Septuagesima, usque ad Pascha representat tempus ab Adam usque ad Moysen, in quo mors regnauit. Unde quia tunc culpa contraria iustitie commemoratur, Gloria in excelsis Deo  siletur, quod  in testimonium pacis auditum est quando ueritas de terra orta est iustitia de celo prospexit . Et quia pena in quam homo cecidit per culpam, ad memoriam per Scripturas reducitur, Alleluia cantus letitie tacetur. Ab aduentu usque ad Natalem Domini, a Moyse usque ad Christum tempus est in quo peccatum regnauit, non propter ignorantiam ut mors prius, sed propter infirmitatem carnis. In hoc Alleluia canitur, quia patres sub lege fuerunt, sed Gloria in excelsis Deo siletur, quod est signum pacis et iustitie, quam lex dare non potuit. Tempus a primo aduentu usque ad secundum, est inter Pentecosten et Aduentum Domini. In hoc cantat Ecclesia Alleluia in spe resurrectionis, et Gloria in excelsis Deo, pro iustitia reddita. Quotidie canit Alleluia,  quia spes eius firmatur. Gloria in excelsis Deo, non quotidie sed tantum in festis, quia quotidie offendit. Sed in fide tamen, id est in die quam fecit Dominus, semper tenet iustitiam, quia semper in fide, et non semper in operibus laudat. Quartum tempus est inter Pascha et Pentecosten et statum eterne felicitatis significat, in quo Gloria in excelsis quotidie canitur et duplex Alleluia ianuas; Ecclesie etiam publice penitentibus aperimus, genua non flectimus sed ad quid hoc cernimus si mysterium non intelligimus? Gloria in excelsis tunc canitur, quia in resurrectione iustitia, id est caritas perficietur, et pax plene dabitur. Duplex dicitur Alleluia, propter duplicem stolam in Albis, quia gloria incorruptionis erimus uestiti. Penitentibus Ecclesie ianua aperitur, quia  nullius peccati improperium tunc erit, quia totum absorptum erit a gloria. Stantes oramus, quia tunc non erit pro quo flectantur genua, sed domus Dei replebitur gloria. Sed quid est quod non canimus in priuatis feriis, Gloria in excelsis Deo, nec duo Alleluia nisi quod nondum habemus perfectam iustitiam nec gloriam quam exspectamus? Tamen simplex Alleluia canitur, qua Ecclesia iam primam resurrectionem habet. Unde semper Alleluia canitur excepta Septuagesima. Quia igitur hoc tempus figura est tanti gaudii, in Dominicis et festis hoc cantat Ecclesia. Sed quia nondum sumus in illo in priuatis feriis tacet. Ergo per Quatuor Tempora uariatur status Ecclesie. Primum culpam intulit, secundum detexit, tertium eam deleuit per iustitiam  sed reseruauit penam, quartum perficiet iustitiam et absorbebit penam. Primum fuit culpe et pene, secundum pene et prophetie, tertium pene et gratie, quartum gratie et glorie. Posterus ordo anni, in significatione mysticat in resurrectione primos nouissimos; similiter in quibusdam que in festo fiunt circumcisionis. Inter hec autem multa, que licet minima uideantur, magno tamen fiunt mysterio, pretermittimus, quia ad alia que proposuimus festinamus.



CAP. u. De ordinibus clericorum.

Sequitur ut uideamus de septem ordinibus clericorum, qui sunt septem gradus Ecclesie per quos qui clericus est ascendens efficitur ostiarius, lector,  exorcista, acolythus, subdiaconus, diaconus, sacerdos. Primus ergo gradus est ostiariorum, quorum est discernere quos ab ecclesia iuste repellant, et quos ad eam digne recipiant. Ad istos etiam pertinet res ecclesie fideliter custodire; unde claues ecclesie eis traduntur, cum ordinantur. Postea promouentur ad officium lectorum; ad quos pertinet legere in ecclesia prophetias et apostolicas Scripturas. Istis, cum ordinantur, traditur codex diuinarum lectionum, et dicitur eis: Accipite et estote uerbi Dei relatores, habituri, si bene impleueritis officium, partem cum iis qui fideliter ministrauerunt Domino. Unde qui ad hunc gradum prouehitur, litterarum scientia debet resplendere. Tertio loco promouentur ad ordinem exorcistarum, ut habeant imperium super demones  eiiciendos. Hos decet mundum spiritum habere qui debent immundis imperare. Hi, cum ordinantur accipiunt librum exorcismorum, et dicitur eis: Accipite et habete potestatem imponendi manum super energumenos. Cum autem ordinantur acolythi accipiunt candelabrum cum cereo, ut sciant se mancipatos ad succendendum et deferendum luminaria. Accipiunt etiam urceolum ad infundendum aquam in calicem, in quo consecrandum est corpus Christi. Quinto loco ordinantur subdiaconi, qui ministerio altaris approximant; quorum est portare uasa corporis et sanguinis Christi. Unde lex continentie imponitur illis, iuxta illud: Mundamini qui fertis uasa Domini . Cum enim spiritualis radius luminis castitas sit in clericis, est tamen castitas  quasi propria uirtus eorum, qui accedunt ad hos tres summos ordines, qui per antonomasiam, id est per excellentiam, iam sacri ordines appellantur. Subdiaconi autem ministrant officiis leuitarum. Ad horum officium pertinet corporalia et substratoria leuare uel lauare. Hi, cum ordinantur, accipiunt patenam et calicem de manu episcopi; de manu uero archidiaconi urceolum et aquam in eodem, et manutergium accipiunt, quibus sacerdos et leuita mundare manus debent tractaturi Dominica sacramenta.

Sexto loco succedunt diaconi non sine mysterio senarii, qui numerus perfectionem significat. Hic ordo in ueteri Testamento a tribu Leui sumpsit exordium, et in Nouo Testamento ab apostolis confirmatus, quando apostoli septem uiros Spiritu sancto  plenos ad hoc officium elegerunt . Unde sancti decreuerunt, ut in omni matre Ecclesia septem diaconi in celebratione circa altare misse assisterent, propter septem dona Spiritus sancti. Hi in Apocalypsi dicuntur septem angeli tuba canentes, quia illorum est alta mysteria Dei inspiratione intenta foris resonare. Hi dicuntur septem candelabra aurea, quia eorum est lucem Euangelii aliis ostendere. Hi sunt septem tonitrua, quia terribiliter tonare debent: Omnis arbor que non facit fructum bonum excidetur, et in ignem mittetur . Isti in modum preconis manifeste admonent ad orandum, et ad genu flectendum. Isti euangelizant, et sacramenta corporis et sanguinis Domini dispensant.  Non licet sacerdotibus calicem Domini tollere nisi tradatur eis a diacono. Cum autem ordinantur leuite  accipiunt orarium super sinistrum humerum: ut intelligant se accepisse Dei iugum quo premant omnia que ad mundum pertinent, que significantur per sinistrum humerum. Accipiunt etiam textum Euangeliorum, ut intelligant se esse precones Euangelii.

Sequitur ordo presbyterorum, qui a filiis Aaron sumpsit exordium. Dum isti a triginta annis et supra ordinantur  omnes presbyteri, qui cum eo sunt presentes, manum cum episcopo leuantes super eos Spiritum sanctum inuocant. Post  inuocationem accipiunt stolam super utrumque humerum, ut intelligant se debere esse munitos per arma iustitie a dextris et a sinistris, ut nec eos aduersa frangant, nec prospera extollant. Accipiunt et calicem cum uino de manu episcopi, et patenam cum hostia: ut intelligant se habere potestatem offerendi Deo hostias placabiles, corpus scilicet et sanguinem Christi. Magna dignitas, mira potestas, excelsum et expauendum officium! Hoc ordine non est alius excelsior in Ecclesia. Episcopis tamen superaddita est ordinatio clericorum, basilicarum dedicatio, chrismatis consecratio, per manus impositionem confirmatio, et generalis super populum benedictio ne si eadem potestas auctoritatis in omnibus et ab omnibus haberetur, obedientiam dissolueret et scandalum generaret.  Qui autem septem ordinibus exaltantur spiritaliter ipsa officia implere debent. Qui igitur infidelem conuertit, uel fidem docet catholicam, et sic spiritaliter in ecclesiam introducit, uel iuste per excommunicationem expellit, ostiariorum implet officium. Qui autem male uiuentes in Ecclesia docendo corrigit, et minores instruit iuxta Scripturas authenticas, lector est spiritaliter. Qui uero orationibus suis aliquem a uitiis liberat diabolicis, officium exorciste celebrat. Qui lucem boni operis aliis ministrat, spiritaliter acolythus est. Qui tante munditie est quod exemplo eius et consilio, ceteri sordibus criminum lauantur, officium subdiaconi implet et possidet. Qui corpus et sanguinem Christi discrete dispensat digne accipientibus, uel ad orandum et uigilandum exemplo sui  alios hortatur, diaconi gerit officium. Qui autem corpus et sanguinem Domini digne consecrat, officium sacerdotis spiritaliter perficit. Sacerdotes successores sunt septuaginta duorum discipulorum, episcopi autem apostolorum. Episcopus interpretatur superintendens, sacerdos dans sacra, diaconus minister, subdiaconus subminister, acolythus ceroferarius, exorcista coniurator. Quod autem lector a legendo, uel ostiarius ab ostio dicatur, non ignorat lingua Latina. Nunc autem uidendum est quod omnes habentes hos gradus pretactos spiritaliter uicarii sunt episcopi, qui in se hec officia compleuit. Ostiarium enim se monstrauit esse, quando eiecit canentes et uendentes de templo. Quod in Ecclesia  quotidie spiritaliter agit. Unde in Euangelio, Ego sum ostium, dicit Dominus . Lectorem uero se ostendit cum in medio seniorum librum Isaie aperiens distincte legit ad intelligendum. Exorcistam se indicauit, eiiciens demonia; acolythum, dicens: Ego sum lux mundi . Subdiaconum, quando lauit pedes discipulorum; diaconum, quando corpus et sanguinem suum propriis manibus dispensauit discipulis, et iterum quando eos ad orandum hortatus est, dicens: uigilate et orate . uerum sacerdotem se monstrauit quando panem et uinum in corpus et sanguinem suum commutauit, et ut in memoriam sue passionis idem facerent discipulis iniunxit. Et iterum manifestius hoc impleuit officium quando ipse idem sacerdos  et hostia seipsum in ara crucis obtulit Patri. Et adhuc gloriosius implet, dum sedens ad dexteram Patris, interpellat pro nobis. Et sic que in celis et in terris sunt pacificans, soli polique patriam unam facit rempublicam



CAP. uI. De uestimentis sacris.

Post hec de uestimentis sacerdotalibus breuiter dicamus et primum commemoranda sunt ueteris Testamenti que fuerunt: due tunice, bissina et hyacinthina, zona, feminalia, superhumerale, mitra , et lamina aurea, que supra mitram ante faciem ponebatur. Zona autem et superhumerale, uariata erant quatuor coloribus, bysso, purpura, hyacintho, croco,  per quos quatuor elementa significantur. In superhumerali autem erant insculpta nomina duodecim patriarcharum, in duobus pretiosis lapidibus, sex in uno, et sex in altero. In rationali autem erant duodecim lapides, duodecim patriarcharum similiter nomina in se sculpta habentes. In lamina aurea insculptum erat nomen Dei, quod uocant Hebrei, ineffabile. Sacerdotes autem Noui Testamenti non utuntur his omnibus ornamentis, quia non utuntur nisi una tunica preter pontifices: amictum etiam habent in loco superhumeralis et rationalis, quia et nunc superhumerale appellari solet. Nulli autem lamina aurea utuntur modo, quia quod olim in illa, nunc in signo crucis monstratur. Ut enim dicit Hieronymus, sanguis Euangelii pretiosior est  auro legis. Zona autem nunc omnes utuntur sacerdotes, et stola, qua uetus sacerdotium non utebatur, ut illud impleant Euangelicum: Tollite iugum meum super uos . Quod autem zona, et superhumerale nunc tot coloribus non uariantur, nec illi lapides solent poni in superhumerali nil refert, cum Christiana religio ueritati seruiens idem mystice rebus compendiosis facit, quod uetus obseruatio sumptuosis.

Nunc uero quid significent uestimenta Noui Testamenti, breuiter dicamus. Alba, id est, tunica illa que Grece poderis [], hoc est talaris dicitur, significat munditiam in anima. Zona castitatem in corpore, quod ad temperantiam pertinet.  Superhumerale quod hebraice dicitur ephod, iustitiam. Rationale quod Greci appellant, sapientiam designat, utriusque typum amictus continet; unde et humeros protegit et pectus. Stola que alio nomine orarium dicitur, in prosperis et aduersis fortitudinem significat, sine qua cetere uirtutes expugnantur, et minime coronantur. Longitudo stole notat perseuerantiam, idem quod tunica, in hoc quod ipsa talaris est, hoc est in patientia tandem animas possideri, quod ad fortitudinem pertinet. Quod stola autem cum zona colligitur, innuit quod uirtutes uirtutibus adunantur. His supradictis casula apponitur; que alio nomine planeta uel infula dicitur. Hec caritatem exprimit, que loco prudentie ponitur, quia plenitudo legis est dilectio. Manipula  que in sinistra ponitur ante tergum oculos, significat uigilantiam per quam acidia (que sepe mentibus accidit, et post supradictas uirtutes subrepit sepe remouenda est et abstergenda ab oculis rationis siue anime. Dalmatica etiam qua utuntur leuite, latitudine sui idem significat quod casula, id est caritatem. Per duas lineas coccineas, quibus ipsa ante et retro a summo usque deorsum decoratur, utriusque Testamenti predicatio Dei et proximi dilectio figuratur. Duodecim fimbrie linearum utrinque duodecim caritatis ramos exprimunt, quos Apostolus enumerat, dicens: Charitas patiens est, benigna est. Charitas non emulatur, non agit perperam, non inflatur, non est ambitiosa, non querit que sua sunt, non irritatur, non cogitat malum, non gaudet  super iniquitate, congaudet autem ueritati. Omnia suffert, omnia credit, omnia sperat, omnia sustinet. Charitas nunquam excidit . Tertia linea, que inter duas est et tribus fimbriis ante et retro insignitur, caritatem, fide Trinitatis condecoratam, demonstrat. Per fimbrias in sinistro latere, sollicitudo uite actiue circa plurima intelligitur; per dextrum latus, quod caret fimbriis, contemplatio celestium sine multitudine perturbationum. Quod autem pontifices utuntur duabus tunicis preter poderem, qua ceteri communiter utuntur, monstrat quod proprium est ipsorum scientiam habere duorum Testamentorum, ut sciant de thesauro suo proferre noua et uetera. Propter hoc etiam unaqueque ex tribus tunicis typum gerit proprium. Poderis enim in hoc  quod byssina est uel linea, munditiam indicat. Quia sicut bysso uel lino candor, qui non per naturam est, contingit per exercitium abluendi, ita munditiam quam natura non administrat, sancti per industriam, iuuante Spiritus sancti gratia, acquirunt, dum per exercitium bonorum operum corpus macerant et mundificant.

Secunda autem tunica serica, que originem habet et traducit ex uermibus qui sine coitu procreantur, et parui sunt, castitatem demonstrat et humilitatem. Tunica uero tertia sicut olim erat hyacinthina est; et color eius, similis lapidi hyacintho, qui etheris serenitatem imitatur, sanctos significat cogitantes et imitantes celestia. Et merito hec tunica hyacinthini  est coloris, quia sicut lapis ille mutat colorem cum ere,  sic spiritualiter et proprie decet episcopum gaudere cum gaudentibus et flere cum flentibus. Mitra pontificis corniculata, duo pretendit Testamenta, quibus expugnare debet hostes Ecclesie. Sandalia quibus ipse utuntur episcopi et cardinales, integra sunt inferius, quia non debent inhiare terrenis, et desuper sunt forata, quia oculos mentis debent aperire ad ea que sursum sunt. Quod autem in quibusdam locis aperta et in quibusdam sunt integra, monstratur aperte quod celestia sacramenta quibusdam sunt reuelanda, et quibusdam tegenda. Unde Dominus in Euangelio: uobis datum est nosse mysterium Dei, ceteris autem in parabolis  . Horum calceamentorum mysteria considerauit, qui ait: Quam pretiosi pedes annuntiantium pacem . Calige pontificis significant preparare iter et festinare ad predicandum. Annulus autem episcopi est fidei signaculum, quia sicut antiquitus in sigillo annuli nomen regis et imago exprimebatur, ita in fide catholica nomen regis celestis et imago declaratur, uerbi gratia, nomen eiusdem demonstratur cum dicitur: Dominus Pater, Dominus Filius, Dominus Spiritus sanctus, quia Dominus nomen est illi. Imago autem eius ostenditur, hoc est qualis ipse sit, cum dicitur Omnipotens et Aeternus et his similia, licet secundum proprietatem loquendi nulla qualitas uel diuersitas in eo reperiatur. Gerit itaque episcopus annulum pro Ecclesia, quam fide  ornare debet, et celesti sponso castam exhibere Christo . Et ut sponsa cantare possit: Annulo suo subarrhauit me Dominus meus iehsu Christus. Quod annulum episcopus gerit in manu, docet quod fidem in opere monstrare debeat. Per chirothecas in manibus, exempla sanctorum, que in operibus habenda sunt, intelliguntur, et quod opera ab omni inquinamento munienda sunt nature, ne modicum fermentum totam massam corrumpat . Baculus pastoralis rectitudine sui rectum regimen significat. Quod autem una pars curua est, altera acuta, monstrat preesse subiectis et debellare rebelles. Unde dictum est:

 Curua trahit mites, pars pungit acuta rebelles.

Et iterum:

Curua trahit quos uirga regit, pars ultima pungit.

Et item:

Attrahe per curuum, medio rege, punge per imum.
Et item: Per baculum rectum doceas, episcope, recte uiuere, per ferri flexus properes misereri.

Pallium quod supera ponitur archiepiscopis, torquem et brauium significat quod legitime certantes accepturi sunt, et disciplinam exprimit qua se desuper induere et constringere ad exemplum subditorum debent. Coccinea uero planeta, qua induitur apostolicus, quocunque proficiscitur predicando,  martyrium declarat. Crucem precedere nunc uel illum significat ei magis conuenire illud: Mihi autem absit gloriari nisi in cruce Domini nostri Iesu Christi . Tonsura capillorum in clericis, docet omnia superflua esse resecanda, ut libere possint audire et uidere legem Dei. Corona monstrat clericos specialiter esse regnum Dei. Quod manus sacerdotum ungantur oleo, significat eos habere per Spiritum sanctum uirtutem consecrandi, et quod manus debent esse porrigibiles ad largiendum, et non aride et curue ad retinendum. Hec igitur supradicta signa non sunt ipse uirtutes, sed uirtutum insignia, quibus tanquam scripturis docentur utentes quales esse debeant. Hec sacramenta intelligant prelati Ecclesie qui capsarii sunt et dispensatores  secretorum Dei. Alioquin ceci sunt et duces cecorum , more Iudeorum portantes mysteria que non uident nec intelligunt, tantum inde habituri quantum capiunt iumenta que portant panes ad usum aliorum. Nisi in hoc sit differentia, ut uere est quod ipsi quibus tanta commissa sunt merito pro negligentiis rationem reddituri sunt in die ire et uindicte, quando tremebunt cedri paradisi, ecquid faciet uirgula deserti? Nec tamen Deus sacramenta sua hic deserit, sed complet ea per ministres licet indignos, ad salutem eorum qui secundum propositum uocati sunt sancti . Et attende quod cum sacramentum dicatur sacre rei signum uel sacrum secretum, hic accipimus sacramenta pro signis. Qui ergo portant sacramenta, debent fulgere uirtutibus  que per sacramenta significantur, ut ex luce ipsorum ceteri similiter illuminentur. Eisdem enim supradictis uirtutibus suo modo clarere debent singuli, licet figuraliter non sint omnes insigniti. Potest enim quilibet in se spiritualiter habere effectum sacramentorum. uerbi gratia, quicunque est de sorte Domini, ut uere possit dicere: Dominus pars hereditatis mee ; et illud: Elegi abiectus esse in domo Dei ; spiritualiter clericus est, licet exteriore schemate, scilicet signo, clericatus non sit signatus. Hoc enim nomen clericus sonat in Greco, quod sit de sorte Domini, hoc est, quod Dominus sortitus est eum et ipse Deum. Ostiarius est enim spiritualiter, quicunque alios spiritualiter  in Ecclesiam introducit, id est, qui fidem predicando docet. Lector est quilibet mores docendo, exorcista orando, acolythus illuminando, subdiaconus humilitatem monstrando, diaconus alios exhortando, sacerdos seipsum hostiam sanctam Deo offerendo. Induat ergo quisque humeros et pectus amictu spirituali, hoc est muniat se uirtute operum iustitie, sanctitate sensatorum cogitatuum indutus. Sitque indutus munditia, que per albam significatur. Sit indutus, quantum fieri potest, utraque tunica, id est intelligentia utriusque Testamenti et littere, id est spiritus litteralis et spiritalis intelligentie. Habeat zonam castitatis, stolam fortitudinis, et plenitudinem scientie, id est caritatem quam figurat infula. Qui enim sic ornatur,  habet uerum et regale sacerdotium intra templum Dei quod ipse est.

Manifestum est ergo quod significata sine significantibus, id est uirtutes sine exterioribus sacramentis quandoque iustificant; hec autem sine illis nichil penitus prosunt, imo arguunt. Simul uero iuncta maius bonum conferre uidentur, quia dum aliquid alicui additur, totum maius efficitur. Sed nunquid ideo magis bonum, cum non utrumque diuisum bonum sit? Ad quod dicimus quod bonum sit, licet non diuisum, tamen cum simul sunt, utrumque bonum est, et ideo totum maius esse bonum patet, ut in exemplo breui claret, sed excelso. uirginera Mariam corporaliter Christum portare magnum fuit adiuncto amore, quod non esset diuisum; etiam  maius fuit quod per dilectionem spiritualiter ipsum portabat. Sed quia utrumque meruit habere simul, incomparabiliter felix meruit existere, quia sepe pro donis externis collatis caritas intus magis flammescit et meritum crescit. Hic si quis dicat quod sola caritas est solum remunerabile, uerum quidem est si ita intelligat quod sola non excludat alia, sed aliorum comparationem tollat, uel nullam sine ea et nisi propter eam remunerandam esse, que tanta est quod nunquam excidit , hoc, est nec hic nec in futura uita deest, sed sola uirtutum manet in perpetuum. Ergo secundum supradicta probabiliter dici potest quod multa bona in sanctis Deus remunerat preter caritatem, non quasi sine caritate, sed multa que non sunt illa  caritas. Nunquid enim nos dicemus quod fides non habeat meritum? absit! et tamen ipsa non est caritas; sine ea enim esse potest, sed sine ea non remuneratur: simul autem cum ea auget meritum. Sic ergo sua cetera dona remunerat Deus iis qui ea cum caritate conseruant, ex quibus ipse omnia cooperatur in bonum : et pro singulis suis donis siue uirtutibus siue sacramentis que per caritatem custodiuntur, coronas reddit singulas, sola tamen gratia. Reddit, dixi, intuens liberum arbitrium, et sola tamen gratia subiunxi, considerans quod omne bonum est desursum, descendens a Patre luminum . Sed his hactenus in publico ostensis quasi in planis conuallium, hinc transeamus  ad montem myrrhe et ad colles Libani.



CAP. uII. De celebratione misse.

Sancti Patres et prophete, ante aduentum Domini suspirantes et preconizantes, premiserunt desideria, opera, laudes et preces. Hec autem in Introitu misse commemorantur. Chorus enim clericorum canentium chorum significat prophetarum, et multitudinem sanctorum qui exspectauerunt aduentum Domini. Introitus  exprimit desideria exspectantium cum preconiis. uersus psalmisticus opera et uaticinia; Gloria Patri laudes. Iteratio officii innuit eos sepe iterasse suspiria de Christo atque preconia. Kyrie eleison ter triplicatum, significat preces illorum, qui ad hoc multiplicant,  ut gratia summe Trinitatis per aduentum Christi nouies distinctis angelorum agminibus eos conformaret. Interim autem dum hec dicuntur uel aguntur, sacerdos sacra ueste indutus de sacra ede procedit, significans quod Christus exspectatio gentium sic desideratus, carne sacrosancta assumpta de uirginis carne incorrupta, de secreto habitaculo celorum egressus est in mundum, uel de secreta ede egressus est, id est de uirginali utero, tanquam sponsus procedens de thalamo suo . Quod ad natiuitatem pertinet quam habet a matre, de alia autem dictum est: Egressus eius a Patre, etc. Duas enim habet generationes, unam eternam, alteram temporalem. Sed utramque secretam et inenarrabilem, quia illam habet sine patre, et  hanc sine matre, unde propheta: Generationem eius quis enarrabit?  Sacerdotem autem egredientem precedunt duo ceroferarii et portator thuribuli, deinde subdiaconus portans Euangelium, et diaconus lecturus euangelium. Per ceroferarios et thuriferarium intelligimus sanctos qui Nouum precesserunt Testamentum; per subdiaconum portantem textum euangelicum, et per diaconum Euangelii preconem, sanctos Noui Testamenti. Per duo autem candelabra cum cereis, ardentibus, legem commemoramus et prophetas; per textum euangelicum Nouum Testamentum. Unde pulchre precedunt candelabra, quia lex et prophete precesserunt legem gratie. Iterum per thuribulum cor hominis intellige; per ignem, caritatem. Et in thure, exemplum  bonorum operum, uel orationes suauissimas considera. Sicut enim thus in igne thuribuli suauiter redolet et sursum ascendit, ita opus bonum uel oratio ex caritate fragrescit ultra omnia balsama, pigmenta et thymiamata. Thuriferarius autem, ceroferarius et sequentes precedens, monstrat quod thuris significatio communis est sanctis utriusque Testamenti. Subdiaconus et diaconus precedunt sacerdotem, quia discipuli missi sunt ante Dominum, et adhuc mittuntur predicatores, id est prelati Ecclesie, preparare uiam Domini spiritualiter ante faciem eius. Cum uero uentum est ante altare, ponitur Euangelium super illud. Altare enim significat Ierusalem, ubi primum predicatio facta est primitiue Ecclesie, et inde exiuit in publicum,  sicut scriptum est: De Sion exibit lex, et uerbum Domini de Ierusalem . Et nota quod, facta generali confessione ut pura pectora sint seruientium, sacerdos dat osculum, significans Christum qui nobis pacem attulit primus. Post hoc ueniens ad altare, similiter osculatur ipsum et Euangelium. Altare in hoc loco Iudaicum populum significat; Euangelium gentilem, qui per Euangelium credidit. Utrique enim Christus dedit pacem, quando, lapis angularis factus, fecit utraque unum. Et nota quod diaconus uel subdiaconus offert sacerdoti Euangelium ad osculandum, quia predicatores reconciliauerunt et obtulerunt gentes Christo, quibus et ipse per se non predicauit. Quod autem sacerdos prius  dexteram partem petit altaris, innuit quod Emmanuel in lege promissus prius uenit ad Iudeos quam ad gentes. Iudei enim propter legem in dextera parte tunc fuerunt; gentes uero quasi in sinistra, quia colebant idola. Post hoc uero finitis supradictis, et choro tacente, sacerdos in medio altaris Hymnum incipit angelicum, scilicet Gloria in excelsis Deo, significans quod cum Deus umbram legis amplius non postularet, et dum  medium silentium tenerent omnia , natus est in medio, id est, pro omnibus, Messias quem prophete predixerunt; in cuius natiuitate angelus ad pastores ait: Annuntio uobis gaudium magnum . Quod autem chorus communiter uociferans deinde complet Hymnum, quem solus sacerdos  prius incepit, significat quod statim facta est cum angelo multitudo celestis exercitus laudantium et dicentium: Gloria in excelsis Deo . Finito Hymno sacerdos salutat populum dicens: Dominus uobiscum. Orat ut Deus sit cum illis, et in illis maneat. Hec autem salutatio in ueteri Testamento audita est. Per hoc uero quod ab episcopo dicitur Pax uobis, datur intelligi quod ipse magis proprie sit uicarius Christi, qui post resurrectionem pacem annuntians sic salutauit apostolos.

Deinde sacerdos oraturus hortatur alios ut orent, quia Dominus monuit discipulos orare, et ipse orauit. Epistola que Orationem sequitur, predicationem Ioannis Baptiste representat, quia sicut ille precursor fuit Christi, ita precedit Epistola Euangelium.  Epistola etiam exprimit doctrinam septuaginta duorum discipulorum, quos Dominus misit in omnem ciuitatem et in locum quo erat ipse uenturus, et quibus ait: Messis multa quidem, operarii autem pauci . Responsorium, quod Epistolam sequitur, assensum significat quem auditores monitis prebuerunt predicantium. Unde pulchre Responsorium nominatur. Quod enim per predicationem crediderunt iuxta uelle predicantium responderunt, dum Dei legem sancte uiuendo compleuerunt, uel quia respondente choro cantatur, Responsorium dicitur, et actiuam uitam significat, in qua sancti se ad inuicem exhortantur, ut ad eternam uitam perueniant. A quibusdam autem Graduale uocatur, uel quia in gradibus canitur, uel  propter mysticam significationem, quia actiui etiam uiri in gradibus uirtutum cantant, dum in uirtutibus excelsa faciunt opera. Sequitur Alleluia, quod est Hebraicum. Tres enim lingue sunt que inter alias excellunt, Hebrea propter legem, Greca propter sapientiam, Latina propter regnum. His tribus linguis titulus Christi triumphalis emicuit, et his tribus linguis laus Dei in Ecclesia decantatur. Itaque Alleluia Hebree lingue est, et Latine interpretatur Alleluia laudate Dominum. Sed uiam prosequamur. Alleluia quod iubilum habet, exprimit gaudium et amorem credentium, et quanta letitia et laus secuta sit fidem, audita predicatione. Neque enim tantum assensum prebuerunt predicationi, sed ea  audita letati sunt. Audiuit et letata est Sion, et exsultauerunt filie Iude . Unde dicunt in Canticis canticorum: Exsultabimus et letabimur in te . Et sponsa: Anima mea, inquit, liquefacta est, ut dilectus locutus est . Significat et Alleluia uitam contemplatiuam, unde mystice in altiori gradu canitur quam Responsorium. Item Alleluia dum post uersum repetitur, significat eternum gaudium quod post hanc uitam sancti recipiunt. Unde Alleluia modicum est in sermone, et multum in Pneumate, quia gaudium illud maius est, quam sermone possit explicari, ad cuius magnitudinem reuelandam omnis lingua modica est et imperfecta. Quis enim plane enarraret, quod in cor hominis non ascendit? 

 Hoc ergo gaudium quia nec penitus uerbis exprimi, nec penitus taceri potest, Ecclesia quasi demissis uerbis iubilando quasi in admirationem prosilit, ac si dicat: Que uox, que poterit lingua retexere, etc. Hic enim uerba non sufficiunt nec intellectus, nec tamen amor sinit tacere. Sic ergo Ecclesia pneumatizando, dictu mirabile, expressius quodam modo et melius sine uerbis quam per uerba innuit quantum sit gaudium Dei ubi uerba cessabunt. Per pneuma enim, licet non enarretur quantum sit eternum gaudium, saltem monstratur ipsum esse inenarrabile. Quando autem Sequentia sequitur, posterius Alleluia non habet Pneuma, sed chorus in loco eius sequentiam concinit, que idem significat, id est eterne uite gaudium atque delicias. Unde illa  noua solet habere uerba et inusitata, quia celi gaudium secretum est et incognitum mortalibus. uel sequentia eterne uite mysticat laudes. Unde dictum est: Beati qui habitant in domo tua, Domine, in secula seculorum laudabunt te . Huic significationi pulchre conuenit quod Sequentia uerba habet laudiflua et cantum dulcisonum, quia ibi omnia erunt plena laude, et melodia celestis organi abundabit dulciflua letitia. Quia sicut letantium omnium habitatio erit ibi . Et quia laudes eterne uite humanis uerbis non resonabunt, quedam Ecclesie mystice pneumatizant Sequentiam sine uerbis. Nulla enim uerborum significatio necessaria, ubi corda singulorum patebunt singulis librum uite intuentibus. Tractus  autem, quia gemitum et cantum lacrymabilem exprimit, lacrymas sanctorum siue in actiua siue in contemplatiua uita representat. Unde Tractus dicitur, quia sancti suspirantes ab imo pectoris gemitum trahunt, qui licet spe gaudeant, ut monet Alleluia, tamen in ualle lacrymarum hic commorantes habent irriguum superius, et irriguum inferius, quod tractus mysticat. Gemunt enim flebiliter pro superne dilatione beatitudinis, super flumina Babylonis sedentes patrie sue memores. Iterum lacrymas fundunt pro suis et aliorum excessibus dum ex uicinitate Babylonici fluuii seipsos uident sepe aspersos, et alios penitus immersos ipsius fluuii rapiditate ferri deorsum. Sed quia hic ploratus quandoque est respectu superni gaudii,  quandoque est respectu nostre miserie; Tractus quandoque tangit letitiam pro superiori irriguo, ut in Iubilate et Laudate et quandoque tristitiam pro irriguo inferiori, ut in De profundis et aliis huiusmodi. Et quia gaudium sanctorum non est plenum et continuum, sed sepe interrumpitur, Ecclesia quandoque interponit Tractum, ut in Septuagesimali tempore. Et cum repetit Alleluia in Sabbato paschali, Tractus Alleluia sequitur, quia gaudium hic non expedit sine fletu. In Sabbato in Albis, id est in octauis Pasche duplicatur Alleluia, quia in eterna uita perfecte tunc erit gaudium, glorificata carne cum anima, et completa resurrectione sanctorum cum resurrectione Christi. Unde cantat Ecclesia. Hec dies quam fecit Dominus , etc.  Merito itaque Ecclesia significans eternum gaudium, ut supra diximus, quandoque gaudium per Alleluia innuit, quandoque in merore uiuens per Tractum ingemiscit et plorat. Considerans enim in paradiso diuinarum Scripturarum, quod per paradisum uirtutum ad paradisum celestium diuitiarum peruentura sit, exsultat; respiciens autem quod adhuc in ualle lacrymarum retinetur, et quod de terrestri paradiso cecidit, plorat. Sed de hoc gaudio et de hoc ploratu plenius explicabo diuisim in duobus uoluminibus, quorum uni erit nomen Paradisus, et alteri Cur flet qui gaudet.

Hinc autem ad aliud transeuntes intueamur transitum apostolorum de Iudeis ad gentes, quem per hoc commemorat Ecclesia, quod Euangelium a  dextera parte ad sinistram transfertur et ibi legitur. Iudea enim respuente uerbum Dei, apostoli transierunt ad gentes, dum siccato Gedeonis uellere, ros irrigauit aream. Qui enim prius dixerat: In uiam gentium ne abieritis , post hec precepit dicens Predicate Euangelium omni creature . Quia ergo predicatio peruenit etiam ad illos qui in sinistra parte fuerant, merito in sinistra parte legitur Euangelium; nec tantum in sinistra, sed etiam aduersus aquilonem, qui malos significat iuxta illud: ponam sedem meam ad aquilonem ; quia etiam ad tales peruenit predicatio qui longe a calore ueri solis recesserant. uel propter hoc potius contra aquilonem legitur, quia aquilo uentus frigidus diabolum significat, qui flatu  tentationum corda hominum congelat et infrigidat ab amore Dei. Unde: ab aquilone, inquit, pandetur omne malum . Et sponsa in Canticis canticorum: Surge inquit, aquilo, et ueni, auster . Hoc est, recede, maligne spiritus, qui hortum meum infrigidas, et ueni, auster, id est Spiritus sancte, qui perflans aromata fluere facis. Merito ergo contra aquilonem legitur Euangelium, quia fides que in Euangelio continetur, armatura nostra est contra diabolum. Cui, inquit resistite fortes in fide . Nunc considera quod plebs baculos hic deponit, reclinatoria relinquit, caput detegit, crucem fronti imprimit, stans audit; quod Euangelium in altiori gradu legitur quam Epistola, nota singula. Deponere  bacmos innuit Christiane esse perfectionis, non uindicare, sed Domino reseruare uindictam, quia inquit: Mihi uindictam et ego retribuam . Reclinatoria relinquere, significat quod non debemus confidere in principibus uel sustentaculis terrenis, quia uanitas uanitatum et omnia uanitas, dicit Ecclesiastes , subauditur comparatione Dei, in quem nostram curam iactare debemus. Caput detegitur, ut ostendatur quam attente audire et intelligere uerbum Dei debemus. Signum crucis fronti imprimitur, ne hostis antiquus superueniens per zizaniam heresis corrumpat semen recte fidei. Per hoc quod stantes audimus, grauem pugnam restare consideretur: Quia nobis non est colluctatio aduersus carnem et sanguinem, sed aduersus principes tenebrarum  hurum . In altiori gradu legitur Euangelium quam Epistola, quia doctrina Christi longe excellit doctrinam apostolorum. Post Euangelium chorus cantat compendium nostre fidei, ostendens se prebere assensum uerbo Euangelii, et in quem uel quid credit. Rectus ordo; quo rex uocat, respondent milites: Sequimur.

Deinde sacerdos salutat populum dicens: Dominus uobiscum. Hec salutatio ab antiquo sumpta est: Booz enim messores suos sic salutauit, et propheta in Paralipomene Asa regem et eos qui cum eo erant. Salutat ergo sacerdos populum, et monet orare, ut in fide recitata permaneat stabilis. Quod ei promittens chorus, Offertorium succinit, ac si dicat: Credo, et fidem quam confessus sum  opere implebo. Unde sacerdos statim offert dona consecranda; et dehinc munera sua populus, significans offerre seipsum Deo. Considera ordinem: Euangelium precedit, fides sequitur, dehinc offeruntur munera. Necesse est enim primum audire uerbum Dei. Quis enim crederet nisi prius audiret? Quomodo, inquit, credent nisi predicentur? . Deinde quis non recte credens, munus Deo acceptabile offerre poterit? quia sine fide, impossibile est placere Deo . Possumus etiam per oblata munera commemorare copiosam uictimam, que oblata est a populo cum rex Salomon templum et altare Domino sacraret. Exemplo illius plebs fidelis offert se et sua dona Domino. Nunc autem diligentius  ad hoc referamus oculos, quod sacerdos, ut supra commemorauimus, offert dona sacrificanda, panem scilicet et uinum. Utraque typice obtulit Melchisedech, utraque Christus dedit discipulis cenantibus. Sed utraque in corpus et sanguinem conuersa sunt. Utrum autem utraque conuertantur in utrumque, supra me est definire. Tutius tamen quod panis tantum in corpus, et uinum in sanguinem, quam utrumque in utrumque conuerteretur dicerem, nisi uideretur occurrere quod sub utraque specie utrumque sumi credimus. Sed nec hoc repugnat si rem subtilius intueamur. Sub specie enim panis utrumque esse potest et sumi, non quia panis in utrumque forsitan transierit, sed quia ubi unum est corpus est, et separatum non est, nec diuisim sumitur  ut diuise sunt species sub quibus sumitur, sed utraque simul, licet diuisim loquamur secundum species diuersas: Hoc est, inquit, corpus meum, et deinde: hic sanguis meus.

Sed dicit aliquis: Eratne proprium corpus ipsius quod dedit, an figurate locutus est, ut quando se uocauit ostium? Proprium quidem erat corpus eius et uerum corpus quod tunc dedit discipulis et nunc in altari sumitur et manducatur, idem, inquam quod de uirgine natum est et iam immortale ad dexteram Dei est in gloria. Mira res! Caro que comeditur in imis, integra manet in excelsis. Ad quid opponis dialectice? quid hic meditaris, sophista? cur argumenta hic queris? hoc est puluerem in astra spargere. Dialectica tua tantum non ascendit. Respice  enim et uide ubi es, et intellige quod sensus primam tenet regionem ascendendi, imaginatio secundam, ratio tertiam, in qua dialectica tua didicit ludere. Supra hanc fides est excelsior dialectica, que non est audita in Chanaan nec uisa est in Theman, cui humana ratio non prebet experimentum, maxime cum de fide Trinitatis, uel de corpore Domini ut hic sermo contexitur. Intellectum uero fides transcendit, per quam sancti uident celi secreta ut Paulus in tertio celo, et Ioannes in Apocalypsi. Sed intellectus in uisione eterne uite perficietur, quando uidebimus Deum facie ad faciem quem hic contemplamur in enigmate . Nemo hic proterue disputet, sed quod auget fidei meritum humiliter queratur,  et quod sine periculo non discutitur, firmiter credatur.

Potest ergo queri cur Dominus carnem suam sumi uoluit, nec tantum carnem, sed carnem et sanguinem, et quare non in specie carnis et sanguinis, cum sit caro et sanguis, et quare sub sacramento, et utrum sumatur tantum caro et sanguis Christi, an totus Christus, et si totus Christus, quare usualius dicamus corpus Domini sumere quam Christum uel Dominum. uoluit ergo Christus carnem suam sumi a fidelibus ut percibum carnis inuitaret ad gustum diuinitatis, et quod hic temporaliter gerimus eternis gaudiis consequamur, ut hic sit in medicina, et ibi in deliciis. Utrumque sumi uoluit, ut corpus nostrum et anima simul nostra cum eo glorificetur. In specie carnis  et sanguinis non sumitur, ne humanus animus abhoreret, et sensus sibi insolita expauesceret, ut quando, orante beato Gregorio, digitus auricularis cruentatus sanguine in calice inuentus ac ostensus est. Sub sacramento et non sub propria forma sumitur, ut fides comprobetur, que est de iis que non uidentur, uel quia non posset mortalis homo intueti claritatem que esset in corpore Christi, quam experti sunt discipuli in transfiguratione. Sub tali autem sacramento sumitur, id est sub specie panis et uini, propter hanc similitudinem quia panis confirmat, et uinum letificat cor hominis , et Christus uirtus est et letitia hominum et angelorum. Et licet in qualibet istarum idem et totum sumatur tamen in utraque sumitur, ad significandum  quod duplex est effectus huius sacramenti. Est enim redemptio corporis et anime quod non significaretur, si in una tantum specie sumeretur, quod licet in utraque specie utrumque sumatur, non tamen in utraque utrumque significetur. Sed species panis corpus et species uini sanguinem Christi respectu resurrectionis significat, et sumptio in utraque specie simul redemptionem corporis et anime sumentis significat. Alibi autem alio respectu panis et uinum corpus Christi, quod est Ecclesia, significant: quia sicut unus panis ex multis granis, et uinum ex multis racemis, ita una Ecclesia que typice corpus Christi ex multis personis adunatur. Hic autem, hoc est in sacramento altaris, in specie panis et uini uerum corpus et uerus sanguis eius sub utraque specie ueraciter  post consecrationem sumitur. Licet ergo utrumque sit sub utraque specierum illarum, sub utraque tamen sumitur ad significandum ut diximus duplicem effectum. Nec est iteratio sacramenti nisi secundum eamdem speciem denuo sumatur. Quod autem non debeat dari intinctum, ex decretis habemus. Et nota quod non de quolibet pane hoc consecratur sacramentum, sed tantum de pane frumenti quia ipse de se dicit: Nisi granum frumenti cadens in terram mortuum fuerit, ipsum solum manet . Pulchre autem se uocat granum frumenti quia granum frumenti candidum est interius et rubrum exterius. Et Christus candidus dicitur respectu diuinitatis, et rubicundus in carne propter passionem. Unde sponsa in Canticis canticorum: Dilectus meus candidus  et rubicundus . De hoc rubore uox illa est admirantium: Quis est iste qui uenit de Edom tinctus uestimentis de Bosra?  De uino autem sanguis Christi consecratur, ut intelligamus quod ipse est uitis uera, suos uere letificans, unde sponsa cantat: Botrus Cypri dilectus meus mihi in uineis Engaddi . Et merito hoc sacramentum consecratur de pane frumenti et uino, in quibus est principalis refectio, ut intelligamus principalem refectionem in corpore et sanguine Christi ex diuinitate, quia caro Christi est uere cibus, et sanguis eius uere est potus , dum in perceptione gratie donum interne et eterne refectionis meretur qui communicat corpori Christi.

 Ad hoc restat querendum utrum sumatur tantum caro et sanguis, an totus Christus. Ad quod respondeo quod ego filius a matre Ecclesia didici quod totus Christus sumitur non diuisus. Sed queritur quare usualiter dicitur sumi corpus eius, quasi diuisim cum in persona Christi tres sint substantie: uerbum, caro et anima. Non est autem intelligendum diuisim, quasi tantum illud quod est corpus sumatur. Sed dicitur corpus Domini sumi, ut intelligatur ipsum Dominum uere sumi, quo genere loquendi dicimus: corpus regis ibi fuit, id est uere rex ibi fuit. uel corpus Domini dicimur sumere, quia corporea substantia, scilicet panis et uini, non transit in substantiam incorpoream, sed in substantiam corpoream, uidelicet in corpus et sanguinem Christi.  uel nimio amoris affectu corpus nominamus uel cum in Christo diuerse sint nature, illud nominamus cum sic loquimur, quod proprie corporis oculis uideri potest. Hoc est corpus. Sed licet corpus Christi usualiter dicatur sumi, tamen Christus integer sumitur, nec pars sub specie panis, et pars sub specie uini; sed totus hic, et totus ibi, non pars in parte, sed totum in parte. uidetur pars una, et quasi pars esse uidetur, et totum ibi est. Et pars altera uidetur, et quasi altera pars est, et idem totum est. Totum hic et totum ibi, nec minus in parte quam in toto, nec maius in toto quam in parte. Et quotcunque partes feceris, totum in singulis est. Nec mireris; opus Dei est. Si in diuersis locis potest esse unus, quare non in singulis partibus potest esse  totus? Utrumque mirum est, sed utrumque uerum est. Nec tamen mirum est respectu facientis. Quid enim mirum si omnipotens et mirabilis miranda operatur? Sed dicis: Quomodo corpus unum eodem tempore in diuersis locis esse potest? Super altare est et in celo est; hic est et ibi est, et totum est ubicunque est, tantumque hic quantum ibi, et in multis locis similiter totus est. Noli mirari, qui fecit corpus et locum, utrumque facit in altero esse ut uult, et semper sicut ipse uult, qui sic et aliter facere nouit et potest, cuius sapientie non est numerus, cuius potentia naturis rerum imperat. Sed tu miraris quando uides uel audis que uidere uel audire non consueuisti. Idcirco quando mirari ceperis et dixerit tibi cogitatio tua, quomodo hoc esse potest?  cogita facientem et respice omnipotentem, et desinet esse mirum quidquid illud fuerit. Et si forte mirabile esse non desierit, incredibile tamen non erit, quia si factor omnipotens cogitatur, non erit impossibile apud eum quidquid erit.

Sed dicit forsitan cor tuum: Ubi est corpus Domini, postquam sumpsi illud et manducaui? Audi ergo: Corporalem presentiam Christi queris? in celo quere. Tecum per corporalem presentiam ad tempus esse uoluit, quando et quandiu necesse fuit. Exhibuit ad tempus presentiam, ut per illam ad spiritualem inueniendam excitaret et iuuaret. Ideo ad te corporaliter uenit, ut per corporalem presentiam spiritualis inueniatur que non auferatur. uenit  ad te corporaliter, non ut hic tecum permaneat corporaliter, sed spiritualiter. Sic per assumptam carnem occultus uenit in mundum, et secundum corporalem presentiam cum hominibus conuersatus est, ut ad spiritualem eleuaret presentiam, et completa dispensatione secundum corporalem presentiam recessit, sed secundum spiritualem remansit. Unde ait: Ecce ego uobiscum sum usque ad consummationem seculi . Sic ad te uenit corporaliter, ut tecum maneat spiritualiter. Quando in manibus tenes eius sacramentum, corporaliter tecum est. Quando ore suscipis et quando ore manducas, corporaliter tecum est. Denique in uisu, in tactu, in sapore corporaliter tecum est. Et quandiu sensus tuus corporaliter afficitur, eius presentia non  aufertur corporalis. Postquam autem sensus corporalis in percipiendo deficit, deinceps corporalis Christi presentia non est querenda, sed spiritualis retinenda. Dispensatio completa est, perfecta est, perfectum sacramentum: uirtus manet. Christus de ore ad cor transit, non cibus corporis, sed anime. uenit ad te per corporalem presentiam, ut comedatur, non ut consumatur, ut gustetur, non ut incorporetur. Sed quando caro Christi manducatur, non qui manducatur, sed qui manducat, ei quem manducat incorporatur. Audiuit Augustinus de celo Christum dicentem: Cibus grandium sum. Crede et manducabis me, non ut me mutes in te sicut cibum carnis tue, sed ut tu muteris in me.

Completa ergo sacramentali dispensatione si corporalem  presentiam Christi queris, in celo quere. Ibi quere ubi prius fuit quam per sacramentum corporaliter tecum esse inciperet, et unde non discessit quando ad te uenit. Itaque prudenter discerne quid in sacramento altaris sensui exhibitum sit, quid spiritui acommodatum. In hoc enim sacramento tria considerautur: Unum, quod est tantum sacramentum; alterum quod est sacramentum et res sacramenti; tertium, quod est res tantum et non sacramentum. Sacramentum tantum est uisibilis species panis et uini. Sacramentum et res est corpus Christi et sanguis, res quantum ad species sub quibus sumitur. Sacramentum est alterius rei, quia signum est illius gratie et uirtutis que ibi percipitur, scilicet unionis et capitis et membrorum. Et hec  unio res est non sacramentum, sed uirtus sacramenti. Ecce tria considerauimus. Primum est secundi signum; secundum, causa tertii; tertium, uirtus secundi et ueritas primi. Aliud ergo est species que uisibilis cernitur; aliud ueritas corporis et sanguinis que inuisibiliter creditur; aliud spiritalis gratia, que cum corpore et sanguine inuisibiliter et spiritaliter percipitur. uisibilis species sacramentum est corporis et sanguinis Domini; corpus autem et sanguis sacramentum inuisibilis gratie, sine qua sacramentum non prodest. Cum autem sacramentum dupliciter dicatur, uel sacre rei signum, uel sacrum secretum, species panis et uini sacramentum dicitur, hoc est sacre rei signum, scilicet corporis  et sanguinis Domini. Corpus autem et sanguis Domini sacramentum dicitur, quia sacrum secretum est quod per uisibilem speciem significatur, quia sacre rei signum est, quia significat gratiam spiritalem, que dicitur spiritalis caro Christi. Ut enim dicit Hieronymus, intelligitur dupliciter caro Christi, uel caro que nata est de uirgine: uel caro spiritalis, de qua dicit Dominus: Caro mea uere est cibus, et sanguis meus uere est potus; qui manducat meam carnem et bibit meum sanguinem, in me manet et ego in eo . Hanc carnem manducat quicunque per fidem et dilectionem Christo unitur et consecratur et conformatur. Particeps enim fit corporis et sanguinis Domini spiritualiter, licet non sacramentaliter, et hoc Augustino attestante, quicunque in  baptismo membrum Christi efficitur. Nec tanto sacramento priuatur ille in quo hoc inuenitur quod sacramentum illud significat, hoc est ipsa efficacia, que uirtus sacramenti et caro spiritalis appellatur, ut supra diximus.

Hic perpendere potes quod sicut dupliciter caro Christi intelligitur, ut iam diximus, ita sumptio duplex est, sacramentalis et spiritalis, quia boni et mali sacramentum sumunt, rem sacramenti tantum boni. Sacramentum in hoc loco corpus Domini appellamus; rem sacramenti ipsam efficaciam et gratiam spiritualem, quam, ut supra diximus, Hieronymus uocat spiritualem carnem Christi, quam non manducant nisi boni. Sacramentalis autem communio est communis bonis et malis, que sine spirituali  non prodest. Unde Dominus: Caro non prodest quidquam, spiritus autem uiuificat . Ac si diceret: Carnem meam sumere non prodest nisi sumatur in gratia spirituali. Imo qui sumit indigne reus est corporis et sanguinis Domini . Spiritalis autem sumptio, que uera fide percipitur, sine sacramentali, ubi non est contemptus religionis, sufficit. Qui ergo manducat digne, habet sacramentum et rem sacramenti. Qui credit et diligit, etsi manducare sub sacramento non possit, rem tamen sacramenti habet, et spiritualiter manducat, et ueraciter Christo incorporatur. Sic itaque quidam manducantes non manducant, et quidam non manducantes manducant. Quidam enim indigne manducantes corpus Domini non percipiunt gratiam spiritalem.  Indigne manducat qui in crimine manet uel irreuerenter sumit non diiudicans corpus Domini. Quidam autem licet corporaliter sumere non possint tamen spiritualiter manducant spiritalem carnem Christi, hoc est efficientiam sacramenti, sine qua non est uita spiritualis. Unde Dominus dicit: Nisi manducaueritis carnem Filii hominis et biberitis eius sanguinem, non habebitis uitam in uobis . Corpus igitur Domini aliis est ad iudicium et aliis ad salutem. uirtus autem huius sacramenti nullis ad mortem, sed omnibus sumentibus est ad salutem; que etiam per communionem sacramenti augmentatur quoties hoc sacramentum, id est corpus Domini percipitur. Hic est panis uiuus qui de celo descendit; si quis  manducauerit ex hoc pane, uiuet in eternum . Igitur cum fide uera et mundo corde accedendum est ad hoc tantum sacramentum, ad hoc sacramentum et immortale presidium, mysterium et libamen agendum, quod est sacramentum sacramentorum omnia sanctificans sacramenta. Unde per excellentiam dicitur eucaristia, id est bona gratia, quia non tantum in hoc sacramento gratia sumitur, sed etiam ipse a quo est omnis gratia. Hec eucaristia dicitur diuina, quia digne sumentes diuinos et participes diuinitatis facit. Hic est panis quotidianus quem necesse habet quotidie Ecclesia sub sacramento sumere. Sicut enim necessaria fuit illa nobis Christi presentia in carne olim qua mori posset, ita necessaria est usque ad finem mundi eius presentia  eo modo quo panis uiuus qui de celo descendit  manducari possit. Igitur qui tunc ex sola dilectione exhibuit se talem, ut lancea perforari posset, et nunc usque ad finem seculi se talem exhibet, qui in sacramento manducari possit.

Hoc sacramentum firmamentum est contra hostes, de quo Ecclesia in Propheta. Parasti in conspectu meo mensam . Hoc sacramentum uiaticum est ascendentium de exsilio ad patriam. Hoc enim significabatur per manna: illud enim post transitum maris Rubri filiis Isrel datum fuit uiaticum per desertum ad terram promissionis. Hoc spiritale manna Dominici corporis post baptismum datur Christianis, qui habent potestatem filios Dei fieri, ut hoc pane angelico per desertum huius seculi  ad terram uiuentium perueniant. Eumdem panem manducat homo et angelus. Sed homo adhuc in medicina, angelus iam in deliciis. Solet autem queri de sacramento utrum Dominus corpus suum mortale dederit discipulis suis ante passionem, an immortale, quod magis credimus, et quomodo tunc potuit dare corpus immortale cum esset ipse adhuc mortalis? Hic queri potest quomodo de uirgine nasci potuit, et quomodo nunc corpus eius totum in diuersis locis simul esse possit, et quomodo panis et uinum in corpus et sanguinem transeat non per unionem, sed per transmutationem, et multa huiusmodi que in hoc sacramento mira uidentur. Est enim secretum hoc sacramentum et miraculis plenum et mysterium inscrutabile. Unde quia, dum de  eo tractamus, supra nos rimamur, ad id quod residuum est uicina domus aduocetur. Quod si nec ipsa suffecerit, igne quod remanet comburatur, hoc est Spiritui sancto tradatur, qui omnia subtiliter et plene intuetur, qui ubi uult et quantum uult spirat et erudit. Nunc autem ad hoc redeamus quod sacerdos, ut supra diximus, offert dona ad sacrificandum, panem scilicet et uinum, sed et uino superadditur aqua. Hoc forsitan miraris, sed et hoc magnum est sacramentum. Unde labilis homo est mortalis, hec misto uino significat hominem Christo unitum cum sanguine Christi. Qui separat aquam negat unionem Christi et Ecclesie. Rursus hec ideo coniungi debent, quia nichil prodest fons baptismi  sine sanguine Christi, nec sanguis sine baptismo; utrumque de latere Christi manauit. Qui unum demit non imitatur mysterium passionis. Sacerdos tantum incepturus sacramentum orat ut oratio omnium sibi auxilietur. Unde et Ecclesia pro eo orat dicens: Spiritus sanctus superueniet in te, et uirtus Altissimi obumbrabit tibi . uel illud: Mittat tibi Dominus auxilium de sancto, et de Sion tueatur te . uel: Sit memor omnis sacrificii tui, et holocaustum tuum pingue fiat ; uel aliquid huiusmodi. Post hoc sacerdos secreto orans significat secretas preces Christi dicentis: Pater, si fieri potest, transeat a me calix iste .

Post preces sacerdos salutat populum sublimi uoce, et monet sursum habere corda et gratias agere  Patri per Christum, et agendas asserit esse per ipsum sub quo tremit omnis potestas. Tandem sacrat dona sacranda. Nota singula. Hec omnia Christus egit. Post preces uenit ad discipulos dicens: uigilate et orate . Deinde dicit: Dormite iam et requiescite . Post hec oblatus est. Dum iussit uigilare, salutauit, quia salus adest uigilantibus. Dum dixit: Orate, monuit sursum corda habere, quia non sunt oranda nisi que sursum sunt. Dum uocat ad requiem dicens: Dormite, monet gratias agere. Qui enim requiescit a malo, gratus Deo efficitur; quod est gratias ei agere. Et ut digne Deo gratie reddantur, id est, ut uita nostra consonet supernis ciuibus, orat sacerdos preces nostras adiungi uocibus angelorum, qui per Christum maiestatem  Patris laudant, adorant atque concelebrant, et tremunt, et quos tanto mysterio misse certum est adesse, ubi ima adiunguntur supernis et homo Deo sociatur. Dehinc statim chorus gratus de perceptis et de percipientis donis hymnum cantat angelicum, quem celestis militia clamare non cessat. In quo, ut in libro Isaie reperitur  Secretum autem ideo appellabatur quia secreta uoce peragitur. In primitiua autem Ecclesia alta uoce proferebatur, donec pastores memoriter ex quotidiano usu uerba retinentes, in camnis eadem cantabant. Sed ipsi diuina uindicta ibidem percussi sunt. Unde Ecclesia consueuit propter reuerentiam tantum mysterium secreto  agere. Secretum etiam dicitur, quia humana ratio nequaquam plenarie tantum mysterium capere potest. Ad quod significandum merito secreta uoce celebratur. De hoc tanto et tam secreto officio summam breuiter tangamus.

Sacerdos igitur Secretum misse celebrans representat ea que olim pontifex egit, que ille prefigurauit. Nunc ergo considerandum est quod templum Dei olim diuisum erat in duas partes, uelo interposito; priorem autem partem illi uocabant sancta, interiora uero sancta sanctorum. Quidquid ergo in officio misse agitur ante Secretum, quasi in ede priore est. Quod autem in Secreto agitur, intra sancta sanctorum. Erat  igitur intra sancta sanctorum, ut canones testantur, ara incensi et arca testamenti, et tabula supra arcam, et supra tabulam duo cherubim glorie mutuo uultu sese respicientia. Hunc intrabat solus pontifex semel in anno, habens nomina Patrum in rationali et superhumerali scripta ferens sanguinem et carbones; quos cum thymiamate in thuribulo orans ponebat, donec fumus obumbraret eum. Deinde aspergebat tabulam et arcam sanguine, post exibat ad populum et lauabat uestes, nec uocabatur mundus ante uesperam. Hec signa fuerunt, et recesserunt postquam uenerunt significata. Prior edes presentem Ecclesiam mysticat; sancta sanctorum, celum; pontifex, Christum; sanguis, passionem; carbones, caritatem Christi; thuribulum,  carnem ipsius Christi; thus crematum, preces odoriferas; ara, cohortes celi; arca, Christum secundum humanitatem; tabula super arcam, Deum Patrem; duo cherubin, duo testamenta: que adinuicem respiciunt sese, quia concordant. uestis que lauatur, hominem significat; uespera, finem hominis. Confer ergo que olim fiebant et que Christus egit, et respice quomodo minister Ecclesie illa representat et hec peragit.

Te igitur usque in primis. Pontifex olim intrabat sancta sanctorum cum sanguine semel in anno; et Christus, per proprium sanguinem, introiuit semel in sancta, eterna redemptione inuenta . Sic minister Ecclesie intrat cum sanguine in sancta sanctorum, quoties in mente  memoriam sanguinis Christi gerens, hic incipit mysterium; qui non solum mente, sed crucis signaculo passionem Christi retractat, dum primo uersu crusis signum apponit. Et nota quod triplici nomine appellat: dona, munera, sacrificia. Ideo dona, quia Deus ea donauit, ut homo inde sustentetur; munera, quia inde homo munerat auctorem; sacrificia, quia ea sacrificantur. His etiam tribus nominibus pulchre innuitur completum esse in hoc sacrificio quod olim triplex spondebat hostia legis.

In primis usque Communicantes. Regalis pontifex, ingrediens sancta sanctorum, orabat, et Christus ante passionem suam orauit se glorificari, discipulosque  conseruari. Nunc etiam sedens ad dexteram Patris, interpellat pro nobis. Sic noster minister, sequens Aaron et Christum, pro tota supplicat Ecclesia, deinde pro prelatis et subditis.

Communicantes usque Hanc igitur. Pontifex, ut lex iubebat, thuribulum aureum plenum uiuis carbonibus intra sancta sanctorum secum portabat, et Christus carnis sue thuribulum omni uirtute plenum tulit ad astra. Item sacerdos legalis portabat nomina Patrum scripta in rationali et superhumerali, et Christus nouit mente et actu nomina sanctorum. Nec sufficit sacerdoti tantum uerbis commemorare, nisi ipse sanctos representet intus in amore et foris in moribus, ut intus calens sit  amore et extra coruscans moribus: quod significant logion et superhumerale.

Hanc igitur usque Supplices. Pontifex legalis orans fumo thymiamatis obumbrabatur et tegebatur, ne pateret alicui dum cremaret incensum; et Christus, dum Patrem interpellat pro nobis, angelorum transit intuitum, quia intelligi non potest quantum presentia sumpte carnis impetret apud Deum Patrem pro nobis. Item sacerdos, dum uicem Christi gerit, quodammodo tegitur et latet, quia nec cogitari nec enarrari potest quanta uirtus et potentia sit in uerbis in hoc mysterio, quia latet homines et angelos quomodo uerba et mystica signa crucis prouehant dona oblata. Dum enim rogat Dominum ut placatus oblationem accipiat et quibusdam  aliis interpositis rogat, ut dignetur facere oblationem benedictam, hoc est ut promoueat in melius ascriptam, hoc est sibi propriam, ratam, hoc est ut sufficiens sit ad salutem, rationabilem et acceptabilem, hoc est ut ipse recte diuidat et Dominum placare possit, rogat. Et hoc totum confertur in illis uerbis Domini in cena prolatis, que sacerdos subiungit. Sed ea dicturus sic prius incipit: Qui pridie quam pateretur. In his uerbis sumit ab altari panem adhuc communem, et eleuatum benedicit et signum crucis imprimit, et priusquam deponat representat uerba Domini dum dicit: Benedixit et fregit, et que sequuntur. Postea tollit calicem et signat, et representat uerba Domini dicens: Et dedit discipulis suis  dicens: Accipite et bibite ex hoc omnes. Hic fit illud insigne miraculum. In his uerbis cibus carnis fit cibus anime. Per hec uerba et per crucis signaculum nouatur natura, et panis fit caro, et uinum sanguis. Unde merito cum uenitur ad hec uerba in quibus tanta gratia datur, sacerdos tollit alte utrumque, significans hunc cibum et hunc potum excellentiorem ceteris.

Supplices te rogamus usque Oremus. Preceptis. Pontifex, ut lex iubebat, aspergebat et aram et exterius sacrum sanguine pacifico; et Christus, toties aspergit Patrem sanguine, quoties eum placat per carnem assumptam. Aram aspergit quandiu numerum restaurat angelorum. Exterius sacrum aspergit, dum homines signat, et Patri  reconciliat que in terris sunt. Sacerdos eosdem aspergit, quia per hoc sacrificium placat Deum et impetrat ueniam, et sic aspergit super nos. Nam, cum nos emundat, numerum augmentat supernorum ciuium. Dum autem nominat sublime altare, commemorat sancta sanctorum. Dumque nominibus suis recenset sanctos, gerit nomina Patrum. Sed ut habeat utrumque, scilicet logion et superhumerale, bis recenset nomina. Hoc iuxta principium Canonis et in hac parte tropologice fert logion pectus et superhumerale quod humeros tegebat, dum mores rationabiles imitatur et opera. Deinde dicit quod Deus per Christum hec omnia creat, sanctificat, uiuificat,  benedicit. Per uerbum enim Pater naturam rerum creauit, et per eumdem Christum mirificat, ut cibus et potus communis fiat cibus et potus singularis. Per uerbum utrumque significat, dum tantam rebus confert gratiam, ut homo qui percipit sanctificetur, uiuificat, ut qui digne sumit uiuificetur, benedicit, ut qui participat eternam accipiat benedictionem.

Oremus. Preceptis salutaribus moniti. Pontifex legalis, regressus ad populum, lauabat uestes, et immundus tamen erat usque ad uesperam. Sic Christus qui intrauit sancta sanctorum, redit ad Ecclesiam compatiendo et auxiliando, et lauat uestes suas, id est sanctos mundificat, et tamen usque ad finem seculi membris eius alique  adherent macule. Sacerdos etiam redit ad populum; qui dum rursus alta uoce preces multiplicat, foras exire uidetur, qui precibus uelut aquis uestimenta sua, id est populum, lauat et mundat, et tamen immundus iudicatur, quia usque ad mortem quod lauetur erit in omni homine, et in luna est macula. Oraturus ergo monet orare, docens quod fiducialiter orare possumus ut filii patrem, quod ipse Dominus ad orandum sic informauit, dicens: Pater noster . Septem ergo petitiones in Dominica Oratione ponuntur, ut septem dona mereamur Spiritus sancti, quibus recipiamus septem uirtutes, per quas a septem uitiis liberati ad septem perueniamus beatitudines. Septem enim sunt uitia principalia,  que sunt origo omnium malorum, scilicet superbia, inuidia, ira, tristitia, auaritia, gula, luxuria; quorum tria exspoliant hominem, quartum exspoliatum flagellat, quintum flagellatum eiicit, sextum eiectum seducit, septimum seductum conculcat. Superbia enim aufert homini Deum, inuidia proximum, ira seipsum. Exspoliatus uero his, qui nec de suo bono, nec de alieno pie letari uelit, cum nichil supersit unde gaudeat, per tristitiam flagellatur. Cui auaritia succedit, que flagellatum eiicit, quia interno amisso gaudio, foris consolationem querere compellitur. Postea accedit gula, que animum exterioribus inhiantem ad excessum illicit. Sequitur luxuria, que  illectum et seductum seruituti uiolenter subiicit. Per superbiam ergo cor inflatur, per inuidiam arescit, per iram crepat, per tristitiam conteritur, et quasi in puluerem redigitur. Per auaritiam dispergitur, per gulam inficitur et quasi humectatur, per luxuriam conculcatur et in lutum redigitur, ut dicere possit infelix homo: Infixus sum in limo profundi , qui ut lutum platearum delebitur. Ponitur itaque prima petitio contra superbiam, quando dicitur: Sanctificetur nomen tuum, ut det nobis timere et uenerari nomen suum, quatenus per humilitatem ad Deum redeamus, qui per superbiam recessimus. Huic petitioni datur donum quod dicitur spiritus timoris Domini, per quem ad humilitatem uenitur,  que superbiam sanat, ut regnum celorum quod superbus perdidit, humilis acquirat. Unde in Euangelio: Beati pauperes spiritu, quoniam ipsorum est regnum celorum .

Secunda petitio est contra inuidiam. Adueniat regnum tuum. Regnum Dei salus est hominum. Qui ergo sic petit, communem salutem omnium postulat, et sic inuidiam reprobat. Huic datur spiritus pietatis, accendens cor ad benignitatem quatenus ad eamdem possessionem terre uiuentium perueniat ad quam alios peruenire desiderat, iuxta illud: Beati mites, quoniam ipsi possidebunt terram . Tertia est contra iram, cum dicitur: Fiat uoluntas tua sicut in celo et in terra. Non enim uult contendere qui sic petit, sed placere sibi indicat quidquid diuine  placet uoluntati. Huic datur spiritus scientie, ut ipse ad cor ueniens erudiat illud et salubriter compungat, ut sciat homo malum quod patitur, ex culpa; si quid autem boni habuerit, ex misericordia Dei procedere. Per compunctionem, igitur, ira et indignatio animi mitigatur, et per hanc uirtutem, id est compunctionem uenitur ad ueram letitiam, iuxta illud quod dicitur: Beati qui lugent, quoniam ipsi consolabuntur . Quarta petitio contra tristitiam est, qua dicitur: Panem nostrum quotidianum da nobis hodie. Tristitia est tedium animi cum merore; cum mens amaricata interna bona non appetit. Propterea languenti anime necessaria est interna refectio. Dat ergo Deus ei spiritum foritudinis qui animam erigat, quatenus ad desiderium  eterne refectionis conualescat. Hoc igitur donum fortitudinis accendit cor hominis ad famem iustitie, que ducit ad plenam beatitudinis saturitatem et satietatem. Unde dicitur: Beati qui esuriunt et sitiunt iustitiam, quoniam ipsi saturabuntur . Quinta petitio est contra auaritiam: Dimitte nobis debita nostra. Huic petitioni datur spiritus consilii qui doceat libenter misereri, ut misericordiam consequamur, iuxta illud: Beati misericordes, quoniam ipsi misericordiam consequentur . Sexta petitio est contra gulam de qua dicitur: Et ne nos inducas in tentationem. Huic datur spiritus intelligentie, ut interna refectio uerbi Dei exteriorem appetitum cohibeat; nec corporalis egestas frangere, nec carnis  illecebra hominem superare possit. Propterea ipse Dominus tentatori dum sibi esurienti fraudulentam suggestionem de exteriori pane proponeret respondit, dicens: Non in solo pane uiuit homo . Ut aperte demonstraret quod cum mens interiori pane reficitur, parum curat si foris gulam ad tempus famem carnis patitur. Datur ergo contra spiritus intelligentie ut ille ad cor ueniens horridas nostre mentis purget tenebras, et nostri oculum interioris hominis adeo luminosum efficiat et serenum, ut ad ipsius diuinitatis claritatem contemplandum perspicax et mundus inueniatur. Ex spiritu enim intelligentie munditia cordis nascitur. Munditia uero cordis uisionem promeretur sicut scriptum est: Beati mundo corde, quoniam ipsi Deum uidebunt . Septima petitio est contra luxuriam, cum dicimus: Libera nos a malo. Conuenienter seruus sanatus libertatem petit cui datur spiritus sapientie, qui captiuo amissam restituat libertatem. Sapientia namque a sapore dicitur. Hec datur cum mens, gustu interne dulcedinis tacta, totam se per desiderium colligit intus, nec iam foris per carnis uoluptatem dissoluitur, quia totum intus possidet in quo delectatur. Igitur contra exteriorem uoluptatem interior dulcedo opponitur, ut quanto plus illa sapere et placere ceperit, tanto liberius et libentius ista contemnatur et tandem in semetipsa pacifica mens, dum nichil foris appetit, tota per amorem intus requiescat. Sic spiritus sapientie, cor tangens dulcedine sua, foris concupiscentie ardorem temperat, et intus pacem  constituit, ut dum mens tota ad internum gaudium colligitur, plene ac perfecte homo ad imaginem Dei reformeretur, iuxta illud: Beati pacifici, quoniam filii Dei uocabuntur . De hinc rogat minister a malo liberari interuentu sanctorum, et pacem in diebus nostris. Nocet enim infirmis perturbatio.

Sequitur mystica fractio panis. In lege enim iubebatur similago frustatim offerri, et Redemptor benedixit panem et fregit, fractumque discipulis distribuit. Sacerdos quoque sequens legem et Christum, panem sacrosanctum partitur in tres partes, quarum una in sanguine ponitur pro illa parte Ecclesie, que adhuc peregrinatur, passionibus exposita. Alie due illis adaptantur partibus Ecclesie, quarum una extra uitam in igne emundatur, et altera cum Christo  iam gloriatur, ut una pars Ecclesie iustificetur, et altera citius liberetur, et pro tertia gratie soluantur. Sumpturus autem minister Agnum quem lex prenuntiauit, petit sibi et populo tria. Primum inter eos numerari quos pudet secundum carnem uiuere, deinde in regno Dei glorificari, postremo quia caro resistit spiritui, postulat pacem sine qua nullus iustificatur homo. Unde bene chorus consequenter alta uoce Agnus Dei concinit tertio, ad laudem sancte Trinitatis, que Agnum Dominatorem terre misit. Commuuio que post cantatur, innuit omnes fideles corpori Christi communicare, quod pro omnibus minister assumit sacramentaliter, ut sibi et omnibus sumatur spritualiter. His completis sacerdos redit ad dexteram partem altaris, significans quod in fine  mundi Christus rediturus est ad Iudeos, quos iam reprobauit, donec plenitudo gentium intraret. Tunc enim reliquie Isrel secundum Scripturas salue fient. Sequitur tandem oratio in fine totius officii ut gratia que preuenit subsequatur per Christum, per quem omnia facta sunt, qui, Dominus omnium per creationem, factus est spiritualiter noster Dominus, assumpta humanitatis nostre natura. Deinde, salutato populo, admonet ire. Non est enim sedendum uel iacendum in hoc exsilio, sed hinc transeundum est ad patriam: quia missa digna est hostia, per quam fracta sunt tartara.



CAP. uIII. De occultis scripturarum ueteris et Noui Testamenti.


Nunc ergo ad occulta ueniamus Scripturarum, etiam quia mystico sensu sigillantur. Occulte sunt, et fons sunt signatus alie, quia de occultis tractant, et de iis que humanum excedunt intellectum, ut est mysterium summe Trinitatis et uerbi incarnati, aut corporis et sanguinis Domini. Alie uero occulte sunt, quia de quibusdam tractant, que licet ex se facilia sint, tamen pro breuitate uel difficultate dicendi, minus patent intellectui. Unde homo qui ueri cognoscendi desiderio carere non potest, crebris mouetur questionibus. Sicut enim oculus lumen appetit, ita anima uerum uidere ut bonum proprium desiderat quod cognoscere et amare eam facit felicem.  Sed fallitur dum querit cognoscere uerum aliquod cuius cognitio non facit beatum, nec adesse beatum conducit. Sunt enim diuersa genera ueri, ut est uerum curiositatis, cupiditatis, et iniquitatis, quorum nullum bonum est. Est autem quoddam genus ueri, ut in cognitione omnium artium liberalium, quod quidem bonum est, nec tamen summum bonum est, quia eius notitia nequaquam facit beatum. Huius autem ueri uere boni cognitionem habendam sacra ministrat Scriptura; que docet hominem seipsum cognoscere et Creatorem suum. Se cognoscere precedit et uia est; Creatorem autem perfecte cognoscere, patria est: unum meritum, alterum premium. Omnis igitur sacra Scriptura in duobus constat Testamentis. Utrumque tribus ordinibus distinguitur.  uetus continet legem et prophetas et agiographos. In primo ordine quinque sunt uolumina: Pentateuchi, Genesis, Exodus, Leuiticus, Numeri, Deuteronomium. In ordine prophetarum octo sunt uolumina: liber Iosue, liber Iudicum, liber Samuelis, qui est primus et secundus Regum; quartus Malachim, qui interpretatur Regum, qui dicitur tertius et quartus secundum computationem Latinorum; quintus Isaias, sextus Ieremias, septimus Ezechiel, octauus liber duodecim prophetarum, qui dicitur Thareasra. Hi prophetici dicuntur eo quod eorum sint qui ex officio prophete dicebantur, licet non omnes prophete sint. In ordine hagiographorum nouem sunt uolumina, liber Iob, liber Psalmorum, Prouerbia Salomonis, Ecclesiastes, Cantica canticorum, Daniel,  Paralipomenon, Esdras, Esther. Sunt preterea in ueteri Testamento alii libri qui leguntur, sed in canone autoritatis non scribuntur ut liber Tobie, et Iudith, et Machabeorum, et qui inscribuntur Sapientia Salomonis, et Ecclesiasticus.

Nouum autem continet euangelistas, apostolos, Patres. Euangelium quatuor continet uolumina; Scriptura apostolorum quatuor, id est Epistolas Pauli, Epistolas canonicas, Apocalypsim, Actus apostolorum. Scriptura uero Patrum non habet numerum definitum.

Est autem considerandum quod Scriptura sacra ceteris profundior triplicem habet sensum, historialem, allegoricum, moralem; non enim tantum in ea  uoces, sed etiam res significare habent. Per uocum significationem, historialem; per rerum autem significationem intelligimus allegoriam et tropologiam. Historia est significatio uocum ad res. Allegoria est quando per factum intelligitur aliud factum. Si uisibile, simplex allegoria est, si inuisibile et celeste anagoge dicitur. Tropologia est quando perfectum ostenditur aliud faciendum. Historia dicitur a Greco , id est uideo, inquiro, quia historiographorum est res gestas secundum primam significationem uocum exponere. Allegoria quasi alieni loquium dicitur, quando non per uoces, sed per rem factam alia res intelligitur, ut per transitum maris Rubri transitus intelligitur per baptismum ad paradisum. Tropologia dicitur conuersiua locutio, dum quod dicitur  ad mores edificandos conuertitur, ut sunt moralia. Anagoge uero dicitur sursum ductio. Unde anagogicus sensus dicitur qui a uisibilibus ducit ad inuisibilia. Ut lux prima die facta, rem inuisibilem, id est angelicam significat naturam in principio factam. Non tamen ubique tam multiplex sensus inuenitur quia quandoque solus historialis, quandoque etiam allegoricus, uel tropologicus, uel uterque habetur, nonnunquam, licet raro, anagogicus admiscetur, ut Ierusalem intelligitur historialiter ciuitas terrena, allegorice Ecclesia, tropologice anima fidelis, anagogice celestis patria. Igitur sacra Scriptura ceteris in hic sensibus superabundat. In libris autem Ethnicorum uoces tantum mediantibus intellectibus res significant. In diuina pagina non solum intellectus  et res significant, sed ipse res alias res significant. Unde claret scientiam artium ad cognitionem diuinarum Scripturarum ualde esse utilem. In hoc enim quod in diuina pagina tam rerum quam uocum necessaria est significatio artes ei subseruiunt dum triuium uocum, quadriuium physicarum rerum administrat notitiam. Significatio tamen rerum dignior est, quia allegoricus sensus acutior, tropologicus suauior est. Item uoces ex humana, res ex diuina institutione significant. Sicut enim homo per uoces alteri, sic Deus per creaturas uoluntatem suam indicat. Est enim rerum significatio profundior quam uocum, quia uoces aut uniuoce unum, aut equiuoce plura significant. Sed equiuoce pauca, prout ab homine facta est institutio, significant. Res uero multo  aliter quia tot figuras quot naturas, et quot habent proprietates, tot significationum habent diuersitates. Res autem omnis aut secundum exteriorem formam significat, ut nix per albedinem; aut secundum interiorem naturam iuxta illud: Capilli tui sicut grex caprarum : propter subtilitatem uidendi. Patet igitur quam sit necessaria artium scientia. Mathematica enim de exterioribus formis, physica de interioribus docet naturis, et theorica. Ut autem breuiter utilitatem artium tangamus, dicimus quod philosophia diuiditur in tres partes uel species, logicam, ethicam, theoricam. Logica de uocibus, ethica de moribus, theorica de rebus tractat. Item theorica subdiuiditur in mathematicam, physicam, theologiam.  Mathematica de inuisibilibus formis rerum uisibilium agit, physica de inuisibilibus naturis rerum uisibilium, theologia de inuisibilibus essentiis et earumdem naturis. Sic ergo per artes iuuamur in diuina pagina ubi uocum significationem attendimus propter litteralem sensum, et rerum significationem consideramus ut capiamus mysticum intellectum per formam uisibilem ubi iuuat mathematica, aut secundum naturam inuisibilem ubi physica et theologia seruiunt.



CAP. IX. De materia diuine Scripture.

Est autem materia diuine Scripture specialiter opus restaurationis, id est incarnatio uerbi cum omnibus sacramentis suis, sicut opus creationis materia est physicorum gentilium; sed differunt, quia hoc  in sex diebus, et illud in sex perficitur etatibus. Diuiditur autem hec materia in rem interiorem et speciem exteriorem. Res interior in ueritatem et uirtutem; exterior species in signum ueritatis, et in signum uirtutis. Cum enim auris interior obsurduerat, foris locutus est homini Deus per signa. Signum autem ueritatis aliud in operatione, ut cum res tropologice significat; aliud in uoce, ut Diliges Dominum Deum tuum . Per signum ueritatis fides, per signum uirtutis moralitas docetur. Res ergo interior ueritas uel uirtus dicitur, res exterior signum. Ut in sacramento uerbi incarnati duo inueniuntur, humanitas et diuinitas: et in sacramento corporis Domini, species exterior signum est, res interior ueritas et uirtus, id est corpus Domini et  gratia quam soli boni percipiunt. Itidem autem res et signum hic inuenitur. Omnis ergo materia diuine pagine aut res aut signum est. Res hic dicuntur que non habent significare signa que habent. Quorum quedam iustificant, quedam non. Item rerum alie sunt quibus fruendum est, ut summum bonum; alie quibus utendum, quibus adiuuamur; alie quibus fruuntur et utuntur ut homines et angeli. Frui autem est amare aliquid propter ipsum, ut in eo finem ponas. Uti est quod in usum uenerit referre ad habendum id quod fruendum est, licet frui et uti frequenter aliter et improprie accipiantur. uirtutibus igitur non fruimur sed utimur, licet enim ipse sint amande et petende, tamen non propter se tantum, sed propter solum Deum finaliter; quo hic fruuntur  sancti in spe, et aliquando in re, quia iam quodammodo habent quo plene et perfecte fruentur in futuro. Utendum est uirtutibus ergo et per eas fruendum summa Trinitate, id est summo et incommutabili bono. Idem de bona uoluntate dicimus. Unde Augustinus: uoluntas est per quam fruimur. Per uirtutes ergo fruimur, non eis; nisi forte aliqua uirtus sit Deus, ut caritas. Utitur autem Deus nobis, non ut nos aliis rebus. Miseretur enim nobis, non ad suam utilitatem; nos uero miseremur aliis ad nostram utilitatem.

Cum uero, ut dictum est, omnis materia sacre Scripture aut res sit aut signum, quia de ocultis intendimus, de re interiori prius dicamus. Et primum  de illa que ueritas dicitur, nec a qualibet sed a summa ueritate ipsa iuuante incipiamus, a monte umbroso et condenso, qui uocibus significatur cum dicitur: Deus est unus uel trinus. Nec sole uoces hanc significant Trinitatem, sed res quoque, ut quando Abraham in figura summe Trinitatis tres angelos uidit et unum adorauit. In baptismo quoque Christi et transfiguratione ostensa est Trinitas cuius imaginem anima quodam modo representat; cui Deus se manifestauit per naturam et gratiam. Per naturam, id est per rationem et creaturam; per gratiam, id est per inspirationem et doctrinam. Per inspirationem intus iuuat rationem, per doctrinam foris creaturam. Hos quatuor modos Apostolus breuiter comprehendit dicens: Quod notum est Dei,  manifestum est in illis . Nunc autem uidemus quantum ratio per se ualuit. Ratio inuenit Deum esse, et unum esse et trinum. Considerans enim non semper se fuisse, intelligit se esse ab alio; quod ne in infinitum procedat, probat id nunquam cepisse, et sic cognoscit Deum esse. Item considerans quod si plures essent, uel singularitas imperfecta, uel pluralitas superflua esset, probat unum esse, non unum collectione uel compositione aut similitudine, sed essentia, quia caret partibus, et identitate, quia non uariatur, et ideo uere et summe unus est essentialiter. Spiritus autem creatus uere, sed non summe, unus est essentialiter, non inuariabiliter ut Deus.

Nunc autem qualiter anima rationalis deprehendit  Deum esse trinum uideamus. Augustinus, in libro De Trinitate, trinitatem quamdam in omni re demonstrat, ut facilius per trinitates creaturarum ad trinitatem Creatoris ascendat. Sed quia hoc longum est, recurramus ad eximium simulacrum, id est ad mentem que est imago Dei, et sicut per illam Deum esse et unum esse cognouimus, ita per eamdem trinum esse intelligamus. Anima igitur in se reperit quamdam trinitatem, scilicet memoriam, intelligentiam, delectationem uel gaudium, aut si dicamus naturalem uim intelligendi que mens appellatur, ex qua nascitur notitia, et ex his procedit amor. Hec tria idem sunt in essentia, scilicet secundum proprietates differunt. Tria quoque ad se inuicem referuntur, nec  tamen sunt accidentia, scilicet substantialiter in anima, et unum in essentia, quia una uita, una mens, una essentia et quidquid ad seipsa singula dicuntur, etiam simul non pluraliter, sed singulariter dicuntur, et inseparabilia et equalia sibi sunt, quia a singulis capiuntur omnia et tota. Ex hoc enim sensu hec tria unum dicuntur, quia, secundum Augustinum, substantialiter existunt in anima, non tanquam in subiecto, ut color in corpore, quia etsi relatiue dicuntur singula, tamen substantialiter sunt in sua substantia. Mens se cognoscens, notitiam tanquam prolem gignit. Tertius est amor, qui ab ipsis procedens utriusque complexio est. Anima autem ex hoc quod reperit in se, inuestigat supra se et inuenit in Deo potentiam, sapientiam, gaudium, sed differenter.  In anima enim sic sunt, quod tempore mens precedit, ex qua est intellectus; sequitur gaudium. In Deo simul, quia ab eterno. Sic ratio per se inuenit nit Deum esse et unum esse et trinum esse. Sed quia debilis est nisi iuuetur, idcirco consuluit creaturam utrum aliquod uestigium Trinitatis in ea reperiret: et ideo per eam cognouit quod in se sentiebat. Per transitum enim rerum cognouit Deum esse, quia qui transit ab alio habet initium. Per statum rerum intellexit unum esse, quia ordinate res sibi proueniunt, ut summa infimis et prima postremis concordent. Itaque per unicam concordiam non dubitat unum esse artificem. Trinum quoque cognouit, quia per immensitatem rerum diuinam inuestigauit potentiam; per pulchritudinem, sapientiam; per utilitatem,  benignitatem. Sed licet contestentur idem ratio et creatura, hoc tamen interest quod tria que in mente reperiuntur, tantum signa sunt et imago Trinitatis, que in Deo est. Tria uero que foris in creaturis conspiciuntur, tantum signa sunt, sed non imago. Licet enim per immensitatem creature inuestigaretur potentia Dei, non tamen immensitas est potentia, uel pulchritudo sapientia, uel utilitas benignitas.

Que uero in anima sunt etiam imago sunt, quia sicut in mente est potentia, ita in Deo potentia est, sed nimis incomparabilter, cuius in mente est potentia imago. Item sapientia uel gaudium in mente, imago est sapientie uel gaudii que in Deo sunt, sed hec uerius in Deo. Que enim in Deo in ueritate  sunt, hic in imagine comparent. Nec tantum per testimonium creature iuuatur iudicium rationis, sed etiam per doctrinam et inspirationem. Cum autem ratio inuenisset, ut dictum est, Deum esse, et unum esse et trinum, in unitate etiam inuenit eternitatem et immensitatem, in eternitate immutabilitatem, in immensitate simplicitatem, hoc est eternitatem sine tempore, immensitatem sine quantitate. Aeternitatem dico sine tempore, quia initium non habuit. Illud enim a quo omnia esse habent, a nullo esse habet, nec habiturum est finem, quia idem est ei esse et idem quod est, nec ullam recipit mutabilitatem. Nullo enim genere mutabilitatis potest mutari. Nec enim loco uel forma uel tempore  mutari potest; quibus modis corpora mutantur. Mutatur enim corpus secundum locum, quando totum de loco ad locum transfertur; secundum formam, id est dispositionem partium, tribus modis cum aliqua pars additur uel aufertur ut aliter sit. Quando etiam aliquis rubet uel pallet, transfertur sanguis, et est mutatio secundum formam. Secundum uero tempus, quando res est prius uno modo, postea alio. Cum ergo corpora tribus modis mutentur, secundum formam, secundum locum, secundum tempus, primus infert secundum et tertium, secundus tertium tantum, tertius infertur ab utroque et infert neutrum. Incorporalia quoque tribus modis mouentur, cognitione, affectu et tempore. Cognitione tribus modis, per augmentum, per diminutionem,  et per successionem. Affectu mutatur spiritus, cum modo tristis sit modo letus. Sed siue mutetur cognitione siue affectu, necesse est ut mutatio secundum tempus commutetur. Semper enim aliquid sibi prius et aliquid posterius est. Singule autem harum mutationum remouentur a Deo quia nec loco mouetur, quia ubique est; nec forma, quia simplex essentia partibus caret; nec cognitione, quia eius scientia nec crescit, nec minuitur, nec unum prius uel aliud posterius comprehendit. Similiter nec affectu mutatur, quia summe bonus nichil contrarium sue bonitati recipit. Cum igitur Deus nullo genere istorum quatuor mutetur, nec tempore mutabitur. Quia ergo caret principio, et fine, et mutabilitate, ut dictum est, Deus eternus est.

 Reperit quoque ratio in Trinitate communionem unitatis, ceuitatem eternitatis, equalitatem immensitatis. Et communionem quidem unitatis sine diuisione, ceuitatem eternitatis sine successione, equalitatem immensitatis sine diminutione. In unitate totum, in immensitate plenum, in eternitate perfectum. Cum autem anima in Deo trinitatatem per hoc quod in se sentiebat per creaturas, per doctrinam, per inspirationem inuenisset, ut aliquibus certis et discretis uocabulis de Trinitate ageretur, fides tria quasi propria imposuit nomina, cum qui a nullo est appellando Patrem; qui ab illo solo est, Filium; qui ab utroque est, Spiritum sanctum. Que uocabula ut quod eternum est significaretur  ab humano usu accepta sunt. Sed ne omnimoda inter diuina et humana uideretur similitudo, adiecit ut Patrem omnipotentem Filium sapientem appellaret, ne putaretur esse ut in aliis. Et qui a nullo est, Pater dicitur, quia ibi erat qui ab illo erat; et ille Filius, cum in substantia et natura idem sit quod ille, non qui ille. Qui ab utroque est Spiritus sanctus, qui ab utroque spiratur. Ut autem ait Augustiuus, hoc uocabulum persona, fides reperit Catholica ad discretionem Trinitatis, non ut per id diceretur quid esset, sed ne omnino taceretur quid esset. Per hoc enim uocabulum, ut idem dicit, non diuersitatem significare uoluit, sed singularitatem noluit. Cum enim fides plurali numero personas confitetur, non per hoc  in essentia tria esse intelligit, sed eamdem personam non esse declarat. Et hoc est solum uocabulum  quod cum de singulis singulariter dicatur in summa, non tamen singulariter, sed pluraliter pronuntiatur. Pluralitas enim uel distinctio personarum non ponit aliquid sed remouet, non unitatem substantie sed solitudinem, negat enim solitudinem et singularitatem. Unde Hilarius: Professio consortii sustulit intelligentiam singularitatis. Itaque cum dicimus plures personas, tollimus solitudinem et significamus quod Pater non est solus. Cumque tres profitemur personas, predicamus quod non tantum una est, nec tantum due, sed tres simul. Et tres profitemur, quia quidquid de Deo uere dicitur, ad potentiam eius, uel sapientiam, uel bonitatem refertur.

Sed queri potest, cum hec tria in Deo persone  dicantur, quare illa tria in anima que sunt imago huius Trinitatis, persone non dicantur. Ad quod dicimus quod, licet sint substantialiter in anima, non tamen omni modo sunt idem cum ea, sed uariantur circa eam. Que autem in Deo sunt, non uariantur, sed uere idem sunt cum Deo in quo sunt, et unumquodque idem quod Deus, et Deus est et unus Deus et tres persone, quia una diuinitas in tribus est. Sed ecce, dum inuestigatur uera et summa Trinitas in ipsa eius imagine et similitudine que tam pulchra tamque subtilis resplendet, in anima apparent mire dissimilitudines. Anima enim uel homo qui propter hec tria imago Dei dicitur, non tamen est hec tria.  Deus autem est tres persone, et he tres persone unus Deus. Item homo habens hec tria una est persona. Summa uero Trinitas non est una persona, nec tantum unius persone, sed tres persone, Pater et Filius et Spiritus sanctus. Itemque in anima mens precedit tempore, sequitur intellectus et gaudium. In Deo nil prius nil posterius. Trinitas ergo mentis qualiscunque imago respectu summe Trinitatis exigua est, et ex maxima parte illi dissimilis, sed tamen imago. Nec propter hoc tantum dicit Augustinus quia sui meminit mens, et intelligit et diligit se, sed quia potest meminisse et intelligere et amare Deum, a quo facta est. Qui autem reminiscitur per memoriam, intuetur per intelligentiam, amplectitur per dilectionem, hic reperit imaginem, et illum cuius  est imago. uerius enim inuenit amans quam disputans.





DE CAEREMONIIS, SACRAMENTIS, OFFICIIS ET OBSERuATIONIBUS ECCLESIASTICIS, AUCTORE, UT uIDETUR, ROBERTO PAULULO. 



PRAEFATIO.

Memini dudum, de ecclesiasticis officiis dum parua quedam ad memorie conseruationem mihi ipsi scriberem, te, frater amantissime, quaterniunculum meum extra armorioli clausulam incaute derelictum inuenisse, et aliqua que tibi placere uidebantur legisse. Cum autem postea eiusdem tibi fieri copiam sepius postulares, negabam, nunc opusculum inexpletum esse asserens, nunc incorrectum; et utrumque uere. Ipsa enim ecclesiastica officia, quibus agendis diuina gratia paruitatem nostram deseruire uoluit, de ecclesiasticis officiis agere non sinebant. Sed ne forte propter dilationem nimiam aliquid aliud suspiceris, partem noctis sopori furatus, feci quod potui. Eaque que mihi ipsi dictaueram et quedam alia in Patrum tractatibus inuenta moderata breuitate perstrinxi, ut et memoria concludi possint, et tedium lecta non afferant. In quibus si quid laudabile inueneris, meum nullatenus arbitreris. Nihil enim hic meum dixerim, nisi quod in diuersis reperta libris, prout potui breuiando transcripsi, et quasi paleas amouens grana congregaui. Pauca etiam, sed que nichil scrupuli habent, non ingenio meo inuenta sed ab ore suscepta magistrorum, quia perutilia uidebantur apponere curaui. uerbis communibus et rebus ipsis de quibus agitur cognatis opus explicare congruentius duxi, quam schismatum uarietatibus inuoluere, et res per se fulgidas decolorando uerba colorare. Sicut enim mulier pulcherrima inde pulchritudinis sue amittit pretium, unde turpis sibi umbratilem quamdam pulchritudinem in oculis hominum acquirit, sic colorum rhetoricorum cerussa et purpurisso cetera exornantur, que autem proprium fulgorem habent, eorumdem super inductione fuscantur. Si quid in hoc opusculo uel insufficienter, uel non recte inspexeris, tu, frater carissime, corrigere non pigriteris, siue cum notula aliqua mihi corrigendum remittere. Titulos capitulorum annotare placuit et numeros, ut quod quesieris facilius queas inuenire.



LIBER PRIMUS. DE CONSECRATIONE ECCLESIAE ET DE SACRAMENTIS ECCLESIASTICIS.



INCIPIUNT CAPITULA.

    CAP. I.---De trina circuitione episcopi cum aqua benedicta, et de luminaribus interim in ecclesia accensis.
    CAP. II.---De trino accessu episcopi ad ostium basilice, et percussione superliminaris, et apertione ostii in tertia percussione.
    CAP. III.---De scriptura duplicis alphabeti in pauimento.
    CAP. Iu.---Quid ingressus in basilicam episcopus primo faciat uel dicat.
    CAP. u.---De aqua intra basilicam sanctificata et de admistione salis et cineris et uini.
     CAP. uI.---De crucibus, actis, et de aqua sancti ficata in altari et in cornibus eius.
    CAP. uII.---De septenaria circuitione episcopi circa altare.
    CAP. uIII.---De residuo molte ad basim altaris.
    CAP. IX.---De extersione altaris lineo pauno facta.
    CAP. X.---De unctione altaris.
    CAP. XI.---Quid significent altaris uelamina.
    CAP. XII.---De sacramentis ecclesiasticis que et quibus conueniant.
    CAP. XIII.---De baptismo et forma eius et efficacia.
    CAP. XIu.---Quare in aqua tantum baptizetur.
    CAP. Xu.---De responsione patrinorum pro paruulo.
     CAP. XuI.---Quid dimittatur in baptismo.
    CAP. XuII.---De die scrutinii.
    CAP. XuIII.---De antecedentibus ante baptismum.
    CAP. XIX.---De trina immersione et unctione chrismatis.
    CAP. XX.---De ueste alba et communicatione paruulorum.
    CAP. XXI.---Quod paruuli in etate congrua patrinorum promissione tenentur.
    CAP. XXII.---De confirmatione.
    CAP. XXIII.---De penitentia.
    CAP. XXIu.---Quare penitentia solemnis non iteretur.
    CAP. XXu.---Qualiter sacerdos peccata dimittat.
    CAP. XXuI.---De iniuste excommunicato utrum ligatus sit.
    CAP. XXuII.---De unctione infirmorum.
    CAP. XXuIII.---De coniugio.
    CAP. XXIX.---De bonis coniugii.
     CAP. XXX.---Quid facit coniugium.
    CAP. XXXI. Quid impediant coniugium.
    CAP. XXXII.---De ordinibus.
    CAP. XXXIII.---De ostiaris.
    CAP. XXXIu.---De lectoribus.
    CAP. XXXu.---De exorcistiis.
    CAP. XXXuI.---De acolythis.
    CAP. XXXuII.---De subdiaconibus.
    CAP. XXXuIII.---De diaconibus.
    CAP. XXXIX.---De presbyteris.
    CAP. XL.---De episcopis.
    CAP. XLI.---De archiepiscopis.
    CAP. XLII.---De partriarchis et sedibus eorum.
    CAP. XLIII.---De summo pontifice.
    CAP. XLIu.---Quare episcopi die Dominica onsecrentur.
    CAP. XLu.---De ueste sacerdotali.
    CAP. XLuI.---De alba.
    CAP. XLuII.---De cingulo.
    CAP. XLuIII.---De stola.
     CAP. XLIX.---De subcingulo,
    CAP. L---De casula.
    CAP. LI.---De fauone.
    CAP. LII.---De ueste episcopali.
    CAP. LIII.---De dalmatica.
    CAP. LIu.---De sandaliis.
    CAP. Lu.---De mitra.
    CAP. LuI.---De chirothecis.
    CAP. LuII.---De pallio archiepiscopi.





PROLOGUS.

Inter omnes querentium faciem Dei Iacob occupationes, nil eque memoria pariter et usu dignum arbitror, ut ecclesiastica sacramenta simul et officia. Illa enim de fide et moribus recte considerata docent et instruunt, hec rerum auctori pro donis  quotidianis uectigalia rependunt, ut ampliora promereantur diuine largitatis beneficia. Propter utraque, que de Scripturarum siluis elicere congrua potuimus, in unum colligere studuit paruitas nostra et primo de consecratione ecclesie materialis, que sacramentorum nostrorum prefert figuram, succinctis agere uerbis.



CAP. I. De dedicatione

Dedicatio siue consecratio ecclesiarum episcopali dignitati reseruata est, sicut et consecratio uirginum et ordinatio clericorum. In primis episcopus ad consecrandam accedens ecclesiam aquam benedicit, cui et salem benedictum admiscet. Inde ecclesiam ter gyrando exterius aspergit. In quo et baptismi, et penitentie comitantis baptismum, figura pretenditur.  Sic enim homo cum baptizatur, propter tres personas, quarum muneris est peccatorum remissio, ter in aquam mergitur. Per penitentiam autem dimittit Deus quidquid humana peruersitas cogitatione, locutione, uel actione committit. Quod bene in aqua et sale figuratur, quia et a sordibus emundat, et a uitiorum putredine mentem conseruat. Interim in ecclesia locis duodecim luminaria sunt accensa: quibus significatur ardens et lucens apostolica doctrina, que et in ecclesia materiali predicatur, et in templo non manufacto per Spiritum sanctum accenditur. Sic quoque cum tabernaculum a Moyse Domino iubente constructum fuisset dedicatum, duodecim duces eadem munera obtulerunt, sed diebus diuersis , hoc significante  Spiritu sancto quod apostolica doctrina, quocunque tempore predicata, in Ecclesia concors esset et indiuisa.

Et notandum quod ecclesia, antequam pontifex eam ingrediatur, populi, ignorantis Deum et perfidie tenebris inclusi, typum gerit. Quam ter circuit pontifex aqua benedicta admisto sale aspergendo, sicut dictum est, subsequente clero et populo, quia sicut leo rugiens diabolus circuit, querens quem deuoret , sic prelatus Ecclesie circuire debet querens quem a faucibus leonis illius eripiat, ad penitentiam adducens et baptizans. Unde et Petrus ait: Penitentiam agite, et baptizetur unusquisque uestrum .



CAP. II. De trino accessu episcopi ad ostium basilice.

 Ut autem ostendat pontifex sibi concessam potestatem liberandi et utiliter captiuandi captiuitatem diaboli, sacramenta Ecclesie ministrando, de qua dictum est: Et porte inferi non preualebunt aduersus eam , ad singulos circuitus accedit ad ostium basilice, et superliminare percutit uirga pastorali, que typum gerit sacerdotalis potestatis, sicut et illa quam Dominus discipulos ad predicandum mittens in uia ferre permisit. Percutiendoque dicit Antiphonam: Tollite portas, principes, uestras, etc. Principes populi, per basilicam non consecratam significati, demones sunt; porte, per quas intreunt ad corda hominum, uitia sunt et praua opera. Hec imperat auferri ut eleuentur porte per  quas introitur ad eternitatem, scilicet uirtutes, ut intreat Rex glorie ad corda hominum ad fidem uenientium. Figuram autem populi prefati gerit archidiaconus, qui intus ad admonitionem pontificis quasi admirans interrogat: Quis est iste Rex glorie? Post trinam percussionem ostium aperitur, quia trinitatis potestate pars aduersa superatur. Ingrediens episcopus cum clero et populo dicit ter: Pax huic domui: quia Christus per assumptionem carnis mundum ingrediens, parietem inimicitiarum destruxit, et pacem inter celestia et terrestria reformauit. Pontifex ergo basilicam intrans, Pax huic domui dicit, quia sancti doctores hic intendunt ut populus qui a Deo discordauerat per peccata, ei reconcilietur per bonorum operum exercitia. Ingressus  episcopus ecclesiam, primo prostratus orat cum clero et populo, adimplens quod dicit Apostolus: Obsecro primum omnium fieri orationes, obsecrationes, postulationes pro omnibus , etc. Surgens ab oratione nondum salutat populum dicendo Dominus uobiscum, sed ad orationem inuitat quia nouellus populus nondum salutatione pontificis dignus uidetur. Magis autem pro eo quod ab eo orandum est, ut postea salutatione dignus habeatur. Inde est quod Dominus predicatoribus suis precepit ut neminem in uia salutarent, quod est ut hominem adhuc hominem corde, non spiritu, id est adhuc transitoria et non spiritualia appetentem, non demulceant spe uana.



CAP. III. De scriptura duplicis alphabeti in pauimento.

 His itaque completis, incipit pontifex de sinistro angulo orientali in dextrum occidentalem pauimenti alphabetum scribere, et de dextro orientali in occidentalem sinistrum. Alphabetum rudimenta doctrine ecclesiastice significat. Unde grece scribitur et latine, quia he due lingue in doctrina Christiana concordant, et uterque populus ad rudimenta fidei uocatus est. Quod autem ab angulo in angulum cancellatis lineis scribitur, duplici figure alludit. Quarum prior est ut  doctrine euangelice qua simplices imbuendi sunt, mors Christi principaliter inseratur. Unde Paulus Corinthiis adhuc rudibus dicit: Non iudicaui me aliquid scire inter uos, nisi Iesum Christum et hunc crucifixum . Secunda est, ut quia  scriptura alphabeti a sinistro angulo transit ad dexrum et ediuerso, intelligamus per doctrinam euangelicam et crucem factam quod populus dignior factus est indignior, et econtrario. Quod et in benedictione Iacob figuratum est, quando cancellatis manibus dextram posuit super caput iunioris filii Ioseph, scilicet Ephraim, et sinistram super caput maioris, scilicet Manasse.



CAP. Iu. Quid ingressus basilicam episcopus primo dicat uel faciat.

Per ea que hactenus nostra explicauit oratio, ecclesia dedicanda ad hoc preparata est, ut dedicari possit et debeat, id est consecrari. Pontifex ergo ad altare accedens, et quasi incipiens dicit: Deus, in  adiutorium meum intende  etc., absque alleluia. Est enim uersus ille laborantium in hac uita, et contra hostes uisibiles et inuisibiles colluctantium, et ideo in suum adiutorium Deum inuocantium. Alleluia autem laus angelorum est, ad homines per Ioannem in Apocalypsi delata, ubi se perhibet uocem angelorum audisse dicentium alleluia . Est autem uox letitie spiritualis. Unde in tempore luctus, scilicet a Septuagesima usque ad Pascha, in Ecclesia non cantatur. Pontifex ergo, qui cum subditorum imperitia adhuc certat, et adhuc in figura non fidelem Ecclesiam ad fidem uocat, uel lapsos ad penitentiam, adiutorium quidem Dei postulat, sed alleluia pro eis non decantat de quorum salute nondum plene sperat.



CAP. u. De aqua et sale et cinere commistis.


Post hec benedicitur aqua, cui admiscentur sal et cinis, et ad ultimum uinum. Aqua expiationem significat, quia per aquam coinquinata emundari et ablui solent. Expiatio autem peccatorum recte fit, si adhibeatur sal sapientie, qui corruptibilia a corruptione seruat. Unde in lege precipitur: In omni sacrificio offeres sal; nec auferes sal federis Domini Dei tui de sacrificio eius . Quod est: Nihil Deo temere offeras. Illa enim opera placent illi que sale sapientie sunt condita. Cinis uero significat reliquias, id est memoriam Dominice passionis; quam etiam significabat cinis uitule aspersus ad expiationem populi, sicut in Deuteronomio legitur. Non est autem expiatio a peccatis sine fide Dominice  passionis. uel cinis, qui de carbonibus efficitur exstinctis, mortificationem uitiorum significat et exstinctionem. uinum spiritualem dulcedinem significat, quia ab ubertate domus Dei mentes sobrie inebriantur, ad quam per predicta uenitur, sicut promittitur in figura, cum uinum post cetera omnia infunditur. Potest etiam dici quod aqua et uinum duas in Christo significant naturas, quarum fides emundat a peccatis.



CAP. uI. De crucibus aque in altari.

In hac aqua tingit pontifex pollicem suum, et facit crucem in altari que attingit totam eius longitudinem et latitudinem; deinde facit crucem per quatuor cornua altaris. Altare enim Christi figuram  prefert; quod per quatuor cornua distenditur, quia Christus in membris suis per quatuor mundi cardines dilatatur. Dilataberis, inquit, usque ad orientem, et occidentem, et septentrionem et meridiem . Bene autem crux de aqua fit, et in toto et in partibus, ut ostendatur et uniuersam Ecclesiam Christi et singulas Ecclesias per lauacrum aque et fidem passionis a peccatorum sordibus esse mundatas.



CAP. uII. De septenaria circuitione episcopi circa altare.

Inde circuit altare septem uicibus et aspergit. Quo numero significatur plenitudo Spiritus sancti, id est spiritus sapientie et intellectus, spiritus consilii et fortitudinis, spiritus scientie et pietatis et spiritus timoris  Domini . Huic enim spiritui septiformi cedit quidquid contra Deum se erigit. Sicut et in circuitu septimo muri Iericho corruisse leguntur. Aspergitur autem aqua hyssopo, que est herba humilis, purgans pectus et duritiam saxorum radicibus penetrans. Significat autem humilitatem Christi, qui superbie nostre tumores humiliando se usque ad mortem curauit et duritiam cordium nostrorum sue humilitatis intuitu emolliuit. Dehinc circuitu totam ecclesiam intus ter, et aqua parietes aspergit. Que aspersio templi non manufacti emundationem significat interiorem que quotidie fit per ueram penitentiam. Sicut enim aspersio aque exterior significat baptismi ablutionem, id est illam que in baptismo fit peccatorum emundationem, sic interior  eam que fit per ueram penitentiam. Ideo autem ter, quia per penitentiam dimittitur quidquid praua locutione, cogitatione, uel opere committitur, sicut supra dictum est. Canitur autem psalmus: Exsurgat Deus , cum Antiphona, ut uiribus destituantur hostes huic emundationi resistentes. Canitur et Antiphona: Qui habitat in adiutorio Altissimi , innuens nullum a Deo protegi, nisi eum qui, de suis uiribus non presumens, Dei adiutorium implorauerit. His peractis, pontifex ad orationem se confert, petens ut omnes qui eamdem domum intrauerint exauditos se esse gaudeant.



CAP. uIII. De residuo molte seu mole ad basim altaris condendo.

Completa oratione, conuertit se pontifex ad altare  incipiens Antiphonam cum psalmo: Introibo ad altare Dei . Et quod remanet de molta qua condite sunt sanctorum reliquie, fundit ad basim altaris, quia quod ipse nequit, humiliter Deo committit, et purgationem scilicet subditorum per aquam intelligunt, et honorificationem sanctorum. Hinc est quod in sacrificiis ueteris Testamenti de sanguine hostiarum digito sacerdotis aspergebatur contra Deum; uel in cornibus altaris ponebatur iuxta sacrificiorum diuersitatem, et quod reliquum erat, ad basim altaris fundebatur, quia sacerdotum est quidquid possunt ad utilitatem gregis sibi commissi facere; quod autem uires suas excedit, Domino deuotissime commendare. Quam formam summus Pastor ceteris reliquit, cum passioni appropinquans  Patri dixit: Pater, serua eos quos dedisti mihi . Quam Magistri formam secutus Paulus in supremo articulo uite presentis, dicebat discipulis suis: Et nunc commendo uos Domino, et uerbo gratie eius . Hoc autem innuit Antiphona. Dicit enim se introiturum ad altare Dei, uidelicet ad illud quod significatur per istud uisibile, ad quod non penetrat oculus carnis, sed pura et deuota intentio mentis. Et hoc est quod sequitur: Ad Deum qui letificat iuuentutem meam .



CAP. IX. De extersione altaris cum lineo panno.

Postea altare linteo extergitur. Linum enim de terra ortum, cum magno labore perducitur ad  candorem. Ergo quasi linteo altare non manufactum extergimus, quando Christum per angustias passionis intrasse predicamus in gloriam, et eos qui de corpore ipsius sunt, quod est Ecclesia, ad eius imitationem inuitamus. Deinde offertur incensum, quod significat orationes sanctorum, quia pro eis debent orare prelati, quos ad tolerantiam passionum inuitant.



CAP. X. Quid significetur in unctione altaris.

His expletis, pontifex crucem facit de chrismate in medio altaris; deinde per quatuor ipsius cornua, sicut prius fecerat de aqua consecrata. Et est ordo congruus, ut post emundationem per aquam et post alia que dicta sunt, oleum adhibeatur, quia et sancta Ecclesia prius in aqua mundatur baptismatis,  et sic unctione chrismatis insignitur per manus pontificis. In qua unctione datur Spiritus sanctus ad diligendum Deum et proximum, sicut in ea unctione que fit in baptismo datur idem Spiritus ad remissionem peccatorum. Ungitur ergo altare et cantatur Antiphona: Unxit te Dominus oleo letitie pre consortibus tuis . Ut in hac unctione intelligamus gratie plenitudinem que precessit in capite, et misso Spiritu sancto die Pentecostes refulsit in apostolis. De qua etiam plenitudine, teste Ioanne, omnes accepimus . Unde consecrato altari cruces undique chrismantur in parietibus.



CAP. XI. Quid sit quod altare uelaminibus albis cooperitur?

Peracta denique consecratione, altare uelaminibus  albis cooperitur, quibus et sacramentum nouitatis intelligitur in baptizatis, et prenuntiatur gloria future incorruptionis, que erit in dedicatione illa gloriosa que iam completa in capite, in membris exspectatur adimplenda.



CAP. XII. De sacramentis ecclesiasticis.

Quoniam de ecclesie consecratione, prout breuitatis ratio poscebat, egimus, sub eadem compendii regula de eis que in Ecclesia geruntur, aliquid dicamus. Septem sunt principalia sacramenta que in ecclesia ministrantur, quorum quinque generalia sunt, quia ab eis neuter sexus, nulla etas, conditio nulla excluditur, uidelicet baptismus, confirmatio, Eucaristia, penitentia, unctio infirmorum. Duo particularia sunt, eo quod non tribuantur omnibus,  sed quibusdam hominum, ordines scilicet et coniugium. De his omnibus scribere necessarium duxi, ut memoriter teneam quid in his acceperim, siue ministrem, si quando aliquod eorum manibus meis ministrari contingat. Alioquin ad usus aliorum panes porto, nec gusto, diuina tamen gratia sua non deserente sacramenta. Notandum igitur quod predicta quinque sacramenta generalia remedia sunt contra peccata, et originalia, et actualia. Et est baptismus intrantium Ecclesiam: confirmatio stantium quasi in pugna, penitentia lapsorum sed resurgentium, eucaristia manentium in Ecclesia, unctio exeuntium ab hac uita. Que quidem remedia ante legem fiebant per sacrificia: sub lege, et per  circumcisionem et per sacrificia. Sacramentum duobus modis dicitur. Aliquando enim sacramentum dicitur sacre rei signum, uelut in baptismo exterior ablutio, que interiorem significat emundationem. Aliquando dicitur sacramentum quasi sacrum secretum, uelut sacramentum incarnationis et huiusmodi. Sacramentum autem in tribus consistit, uidelicet in factis, in dictis, in rebus. In rebus, ut est aqua et oleum, in dictis, ut est inuocatio Trinitatis; in factis, ut est submersio in aquam et insufflatio.



CAP. XIII. De baptismo.

Primum sacramentum est baptismus. Est enim quasi ianua omnibus atria Ecclesie intreuntibus. Est autem baptismus immersio hominis in aquam,  facta in nomine Trinitatis. Baptismus interpretatur ablutio. Circa sacramentum baptismi, hec inquisitione digna uidentur: Que sit eius forma, a quo sit ministrandum, que eius efficacia, et unde, et quando incepit. In baptismo hec forma seruanda est, ut in nomine Patris et Filii et Spiritus sancti baptizetur. Sic enim Magister summus docuit discipulos dicens: Ite, docete omnes gentes, baptizantes eos in nomine Patris, et Filii, et Spiritus sancti . Legitur tamen in Actibus apostolorum apostolos baptizasse in nomine Christi. . In quo, ut Ambrosius ait, Pater intelligitur a quo unctus est, et Filius qui unctus est, et Spiritus sanctus quo unctus est. Administratio autem baptismi sacerdotum est ex institutione. Necessitate  tamen instante, baptizare possunt alii altaris ministri ordine seruato dignitatis, ut presente diacono subdiaconus baptizare non presumat; sic in ceteris. Absentibus altaris ministris, et clericis omnibus, et urgente necessitate, laicus baptizare potest. Si nec laicus presto fuerit, mulier baptizet. Si nulla alia reperiri potuerit, mater ipsa baptizet. Nec propter hec a uiro suo separabitur, quia per necessitatem excusatur. uirtutem autem et efficaciam dat baptismo, et baptismus Christi, et sanguis Christi. Ipse enim ad baptismum Ioannis accedens, uim regeneratiuam contulit aquis, ut efficaciam remissionis haberent, non tamen ex seipsis, sed ex gratia operante per sanguinem fusum pro peccatis. In cuius figura quoniam  sacrificiorum sanguis fundebatur sub lege, etiam ex ipso remissionis efficaciam habuisse creditur. Tempus baptismi incepit quando dictum est: Ite, docete omnes gentes, baptizantes eos in nomine Patris, et Filii et Spiritus sancti. Qui tamen priusquam predicationem apostolorum audire possent sine baptismo decesserunt, non ideo perierunt, postquam autem in omnem terram sonus predicationis eorum exiuit , non saluatur non solum qui baptizatus non fuerit, ut ait Augustinus, sed qui nec esse potuerit. De illis tamen qui ad baptismum properant et interim decedunt queritur utrum saluentur. Quod inde uidetur quia in contritione cordis et proposito confessionis dimittuntur peccata, iuxta illud: Dixi: Confitebor aduersus  me iniustitiam meam Domino , etc. uerbi gratia: Aliquis contritus est corde, et confessus iniquitatem suam coram sacerdote, habet etiam dilectionem Dei et proximi, ut Cornelius: cur igitur non intraret ad nuptias cum uocatus sit et habeat uestem nuptialem? Aliquibus tamen uisum est talem non posse saluari, quoniam scriptum est: Nisi quis renatus fuerit ex aqua et Spiritu sancto, non intrabit in regnum Dei . Hanc autem litem dirimit Augustinus, dicens: Quantum ualeat sine uisibili etiam sacramento baptismi, quod ait Apostolus: Corde creditur ad iniustitiam, ore autem confessio fit ad salutem , in illo latrone declaratum est. Sed tunc impletur inuisibiliter cum  mysterium baptismi non contemptus religionis, sed articulus necessitatis excludit. Quibus uerbis soluit Augustinus quod ab aduersa parte obiectum est: Nisi quis renatus. Quod sic intelligendum docent ipsa Augustini uerba: Qui renasci contempserit ex aqua et Spiritu, non intrabit in regnum celorum. Quod autem martyrium locum baptismi suppleat, nulli est dubium. Qui baptizati fuerunt baptismo Ioannis, rebaptizati leguntur. Non enim erant renati ex aqua et Spiritu sancto. Baptizati autem etiam ab hereticis in forma a Christo tradita, scilicet cum inuocatione Trinitatis, non rebaptizantur. Si preter formam illam, rebaptizantur, imo uere baptizantur: quia prius baptizati non fuerant.



CAP. XIu. De uerbis rustice prolatis, et quare in aqua tantum fiat baptismus.


Si sacerdos siue alius in baptizando corrupte proferat uerba, ut in nomine patria et filia et spiritu sancta, non tamen errorem aut heresim intendens, sed ex ignorantia, non est rebaptizandus. Ideo non in uino uel oleo sed in aqua tantum institutum est baptismum celebrari, ut sacramentum cum re sacramenti conuenientiam haberet, et per uisibile sacramentum res inuisibilis possit intelligi. Ablutio enim exterior emundationem significat interiorem. Ab abluendum autem nil accommodatius aqua potest inueniri.



CAP. Xu. De responsione patrinorum pro puero.

In persona pueri respondent patrini Credo,  id est sacramentum fidei accipio, quia hic, sicut dicit Augustinus, sacramentum fidei fides appellatur. Quod autem in persona pueri dicunt: Abrenuntio Satane, etc., spondent puerum, si ad annos discretionis uenerit, sic et sic facturum. Per que uerba puer obligatur in posterum, ut nisi sic fecerit, promissionis uiolate reus habeatur. Nullus baptizari potest in utero matris, non enim renasci potest nondum natus. Quod autem Ieremias et Ioannes in utero sanctificati sunt, in miraculis est habendum diuine potestatis. De qua tamen sanctificatione diuersi diuersa sentiunt. Nam quia sanctificatio cum peccato originali non est, dicunt quidam eos sanctificatos in utero, id est a peccato originali mundatos.  Mihi sine potioris sententie preiudicio, uidetur quod propter future sanctitatis signa, in utero sanctificati dicuntur, quia nec tunc caritatem habuisse credendi sunt, penes quam totius est summa sanctificationis, nec caritatis siue alterius gratie sacramentum.



CAP. XuI. Quid in baptismo dimittatur.

Per baptismum reatus dimittitur, Pena autem pro peccato inflicta non tollitur: illa scilicet pena temporalis quam quotidie in frigore et estu et fame et siti huiusmodi sentimus, que in nobis manet, ut uita eterna ardentius queratur a nobis. Illa que precedunt baptismum, ut exorcismus, id est abiuratio, et catechismus, id est instructio minuunt diaboli potestatem, non conferunt peccatorum  remissionem. Quedam etiam ibi sunt ad honorem sacramenti.



CAP. XuII. De die scrutinii.

Notandum etiam quod baptizandi in sabbato paschali, quarta feria quarte hebdomode Christiane militie, id est quadragesime, deferuntur ad ecclesiam ut exorcizentur et catechizentur. Ideo autem quarta feria quarte hebdomade hic officio deputata est, ut qui baptizandi sunt, ipso numero intelligant se non ad otium, sed ad Christianam uocari militiam; ac si quarta etate, scilicet iuuentute que pugne est apta, ad militiam eligantur. Et quia predicta quarta feria de fide inquiruntur et instruuntur, ideo dies illa dies scrutinii, et, officium illud scrutinium, appellatur. uocantur autem predicta die per lectionem que precedit epistolam  que et ipsa de aquis baptismi est, sicut et ordinandi propter similem causam quarta feria Quatuor Temporum ante Epistolam uocantur per lectionem que pertinet ad Spiritum sanctum, per quam scilicet consecrandi sunt. Unde et ea die ueniunt de iis que ad officium suum pertinent requirendi et examinandi.



CAP. XuIII. De antecedentibus ante baptismum.

Sunt et alia quedam circa baptizandos consideranda. Signantur enim primum in fronte, in pectore, inter humeros, in auribus, in ore, crucis signaculo, cuius uirtute et omnia sacramenta complentur, et omnia diaboli figmenta frustrantur. Sic cum occiderentur primogeniti Aegypti, populus  Hebreorum, signatis postibus domorum sanguine agni paschalis in typo Dominice passionis, saluatus est. Sic etiam apud Ezechielem ab imminenti clade Ierusalem liberandi prenuntiantur qui litteram Thau  in frontibus haberent insignitam. Postea datur sal benedictus in os baptizandi, ut sale sapientie sit conditus. Exsufflatur non quidem creatura Dei in ipso, sed diabolus in cuius regno propter peccatum natus est, exsufflatur ab ipso, id est, per Spiritum sanctum cuius signum est flatus exterior, amouetur, dum per ea que ibi dolet agi, potestas eius minoratur, nondum omnino tollitur. Nondum enim per baptismum renatus est, sed tantum per crucis signum et cetera que circa eum acta sunt in utero  matris Ecclesie conceptus et nutritus, ut tandem per aquam salutis Christo renascatur. Deinde tanguntur aures et nares cum saliua; que, quoniam a capite descendit, supernam signat sapientiam. Cuius tactu et aures cordis aperiuntur ad intelligendum uerbum Dei, et nares cordis ut sentiant fragrantiam unguentorum Christi, et dicat cor, eam sentiens: In odore unguentorum tuorum currimus . Hanc formam Christus Ecclesie tradidit, quando, muti et surdi os et aures tangens, dixit: Ephpheta: quod est adaperire .



CAP. XIX De trina immersione et unctione chrismatis.


His peractis, benedicuntur fontes, et traditur noue uite iter aggredientibus fidei Symbolum; quod a duodecim apostolis ordinatum est et totidem sententiis comprehensum. Postea interrogatur si abrenuntiet Satane, etc. Et post trinam responsionem immersione trina baptizatur, quia ibi Trinitatis uirtute et gratia mundatur a peccatis. Dehinc sacro chrismate ungitur in uertice, ut intelligat se promoueri in regem et sacerdotem, non ministerio quidem sed dignitate sanctitatis, secundum illud: uos estis genus electum, regale sacerdotium, gens sancta, populus acquisitionis. . Et ut a Christi consortio uocetur Christianus, et eterni  regis sit coheres, huic sacramento post aquam baptismi Spiritus sanctus infunditur, ut sit renatus ex aqua et Spiritu sancto, imo infusus ostenditur. Si quidem Spiritus sanctus in ipsa trina immersione remissionem confert peccatorum. Sed non simul cum immersione poterat exhiberi eius sacramentum.



CAP. XX. De ueste alba et communicatione paruulorum.

Exinde datur baptizato uestis candida, que innocentiam significat; et stolam iucunditatis perpetue, si innocentiam seruauerit, ei pronuntiat. Ad ultimum datur cereus accensus in manu eius, quatenus illud Euangelii implere doceatur: Luceat lux uestra coram hominibus, ut uideant opera uestra bona et  glorificent, non uos, sed Patrem uestrum qui in celis est  Ominibus his nouus homo in utero matris Ecclesie inchoatur, prouehitur, consummatur, et uniuersitati Ecclesie aggregatur, hoc est corporis Christi membrum efficitur. Unde si eius ualetudinis est, sacramenta unitatis, id est corpus et sanguinem Christi, accipere debet. Pueris recens natis idem sacramentum in specie sanguinis est ministrandum digito sacerdotis, quia tales naturaliter sugere possunt. Augustinus ad Bonifacium contra heresim Pelagianorum : In Ecclesia Saluatoris per alios paruuli credunt sicut ex aliis que in baptismo dimittuntur peccata traxerunt. Nec illud cogitetis eos uitam habere posse qui sunt expertes corporis et sanguinis Christi, dicente ipso Domino: Nisi  manducaueritis carnem Filii hominis, et biberitis eius sanguinem , etc., ergo si sine periculo fieri potest, iuxta primariam Ecclesie institutionem sacramentum eucaristie in specie sanguinis est tradendum pueris. Unde ignorantia presbyterorum, adhuc formam retinens, sed non rem, dat eis loco sanguinis uinum, quod penitus superuacuum arbitrarer si sine scandalo simplicium dimitti posset. Si autem in reseruando sanguinem Christi, uel in ministrando, pueri immineat periculum, potius supersedendum uidetur. Nec terreant uos premissa Augustini uerba. Ipse enim alibi, quasi ea determinans, dicit: Nulli est aliquatenus ambigendum, tunc unumquemque fidelium corporis sanguinisque Domini  participem fieri, quando in baptismo membrum corporis Christi efficitur, nec alienari ab illius panis consortio, etiamsi antequam illum panem comedat et calicem bibat, de hoc seculo in unitate corporis Christi constitutus abscedat.



CAP. XXI. Quod paruuli in etate congrua patrinorum promissione tenentur.

Cum uero ad intelligibiles annos peruenerit, monendus est a presbyteris et ab iis per quorum uocem Satane abrenuntiauit et fidei Symbolum accepit, quatenus quod per aliorum ora promisit iam studeat corde credere, et ore proprio confiteri, et opere imitari. Unde Augustinus in sermone habito Dominica prima post Pascha: uos ante omnia tam uiros quam feminas moneo qui filiolos in baptismo suscepistis,  ut cognoscatis uos fideiussores exstitisse apud Deum pro illis. Ideo semper illos monete ut castitatem custodiant, iustitiam diligant, caritatem teneant, hoc omnibus faciant quod sibi fieri uolunt. Ante omnia Symbolum et Dominicam orationem et uos ipsi tenete, et illis quos excepistis ostendite, et paterno affectu eos in Domino diligite.



CAP. XXII. De confirmatione.

Cum in baptismo plena sit facta peccatorum remissio, quid confert confirmatio? In baptismo datur Spiritus ad remissionem, hic uero ad robur. Per hanc enim contra hostes inuisibiles armamur. Sine hoc sacramento potest homo saluari, si non ex contemptu dimiserit. Est autem adeo necessarium et efficax ut episcopali dignitati ministratio  eius reseruata sit, et ut ab alio traditum, habeatur irritum.

De eucaristia in sequentibus dicemus ubi de missa tractatus habebitur.



CAP. XXIII. De penitentia.

Penitentia est commissa flere, et flenda nolle committere. Et: Est, ut dicit Hieronymus, secunda tabula post naufragium, quia si quis de munditia in baptismo recepta periclitatur, per penitentiam resurgere potest et euadere. Ut autem penitentia sit utilis, tria sunt necessaria: cordis compunctio, oris confessio et satisfactio. In contritione tamen cordis ante oris confessionem peccata dimitti credendum est, propter illud: Dixi: Confitebor aduersum me iniustitiam meam Domino, et tu remisisti impietatem  peccati mei . Quid igitur prodest sequens oris confessio? Multum. In cordis enim contritione dimittitur reatus et eterne damnationis debitum pro criminalibus, sed non debitum pene temporalis. Deus enim misericors et iustus sic peccata dimittit, ut ea tamen non relinquat impunita; penam autem temporalem recipit pro eterna. Illa autem ad sacerdotis arbitrium habenda docetur, ubi mundato a lepra dictum est: uade, et ostende te sacerdotibus , etc. Quod si post contritionem contemnatur, aut peccata iam dimissa redeunt  aut peccato ingratitudinis pari, dimissis omnibus, reus tenetur qui gratie Dei ingratus inuenitur.



CAP. XXIu. Quare penitentia solemnis non iteretur.


Solemnis penitentia, que scilicet in publico extra ecclesiam agitur, non iteratur, licet iterentur crimina propter que suscipitur, imo iteranti crimina, aliud consilium datur. Quod ideo in Ecclesia uidetur constitutum, ut iteratio peccatorum post penitentiam amplius timeatur; que adeo detestabilis est, quod auctorem suum etiam penitentia conueniente reddit indignum. Inconsulto episcopo non debet presbyter excommunicatos uel publice penitentes reconciliare, nisi ultima cogat necessitas.



CAP. XXu. Qualiter sacerdos peccata dimittit.

Solus Deus peccata dimittit. Habent tamen auctoritates  quod sacerdotes peccata dimittunt, et quod Deus per eos ea dimittit. Sed sacerdotes peecata dimittere dicuntur, quia sacramenta ministrant, in quibus et per que peccata auctoritate diuina dimittuntur. uel ideo sacerdotes peccata dimittere dicuntur, quia eum qui pro peccatis suis excommunicationis uinculo ligatus fuerat absoluunt. In quo suo modo peccata dimittunt, quia eum propter precedentia peccata non amplius debere uitari ostendunt. Retinent autem peccata iterum et iterum ut magis euitentur, excommunicando: Domino utrumque approbante sicut dictum est apostolis: Quorum dimiseritis peccata, dimittentur eis, et quorum retinueritis, retenta sunt . Non ergo de omnibus peccatis intelligendum uidetur secundum hunc  modum remissionis uel retentionis, quod sacerdotes ea dimittant uel retineant, sed de eis tantum propter que lata est sententia excommunicationis. Secundum priorem modum de omnibus potest intelligi.



CAP. XXuI. De iniuste excommunicato utrum ligatus sit.

De iniuste excommunicato queritur utrum apud Deum ligatus sit. Si enim non est, quid est quod in typo Ecclesie dictum est Petro: Quodcunque ligaueris super terram, erit ligatum et in celis?  Sed forte solutionem mendicans dices: Quodcunque ligaueris iuste super terram, erit ligatum et in celis. At quomodo dicetur iniuste dedisse sententiam,  qui rei ueritatem scire non preualens secundum audita recte iudicauit? Item beatus Gregorius ait: Sententia pastoris siue iusta siue iniusta timenda est. Ad quid ergo timenda est si non tenet? Econtrario uidetur quod sententia iniuste lata in irritum cedat. Dicit enim decretum, causa 11: Si lata fuerit in te sententia, depone errorem et euacuata est sententia. Errorem dicit culpam propter quam datur sententia. Si ergo deposito peccato propter quod data est sententia, ipsa euacuatur, multo magis uacua est ab initio, que non propter peccatum eius qui in causam ductus fuerat, sed ex odio sacerdotis est pronuntiata, uel sine ordine canonico uel ex causa iniusta. Hec tria namque in sententia excommunicationis pensanda sunt: animus iudicis,  ordo et causa. Quorum si unum peruertatur, dicitur iniusta, modo ex animo, modo ex ordine, modo ex causa. Cum autem predicta tria ad sententie iustitiam exigantur, uidelicet ut animo correctionis detur non odii, et ordine canonico, et pro causa talem promerente sententiam, causa pre omnibus iudicium obtinere uidetur ut si causa non precesserit, excommunicatio uera non sit, nec apud Deum teneatur ligatus, qui sine culpa sua fuerit excommunicatus. Quomodo enim sine culpa potest quis ligatus esse apud Deum, qui merita causarum sine fallacia solus examinat? Nam et apud homines iniustum habetur, ut quis sine merito puniatur. Denique excommunicationis et absolutionis idem est  iudicium. De absolutione autem sic loquitur  beatus Gregorius: Tunc uera est absolutio presidentis, cum interni arbitrium sequitur iudicis. Quod bene quatriduani Lazari illa resurrectio designat, qua mortuum Dominus uocauit et uiuificauit, dicens: Lazare, ueni foras , et postmodum is qui uiuens fuerat egressus, a discipulis est solutus. Ex qua consideratione nobis intuendum est quod illos nos debemus per pastoralem auctoritatem soluere, quos auctorem nostrum intelligimus per suscitantem gratiam uiuificare. Ex his uerbis uidetur nec excommunicationem nec absolutionem ueram esse, que non sequitur summi pastoris sententiam, que merita causarum exanimat nec aliquem immeritum damnat. Augustinus in psalmum XXuIII: Preualebit in te falsum testimonium, sed apud homines.  Nunquid apud Deum ualet, ubi causa tua dicenda est? Quando Deus erit iudex, alius testis quam conscientia tua non erit. Inter iustum iudicem et conscientiam tuam, noli timere nisi causam tuam. Ut hanc quasi contrariarum litem rationum dissoluere possis, uide quando dictum est Petro in typo Ecclesie: Quodcunque ligaueris super terram, erit ligatum et in celis . Inuenies hoc dictum esse in datione clauium regni celorum. Ac si diceret Dominus: His clauibus utere, et quidquid secundum eas ligaueris uel solueris, ligatum erit uel solutum erit apud me. Quod est: Ratum erit apud me quidquid secundum has quas tibi do claues feceris. He claues, potestas et discretio intelliguntur. Discretio autem datur ut clauis, quando usus eius  conceditur, sicut pennas aui dare dicitur qui soluit ligatas. Discretio autem quedam est in re, quedam in operatione. Discretio est in re, qua sine fallacia uerum a falso discernitur. Discretio in operatione, qua ordine iudiciario proceditur in causa, et secundum audita recte iudicatur. Quod et sine fallacia et cum fallacia fieri contingit. Discretio autem que hic clauis dicitur, utrumque complectitur. Si quis ergo potestatem excommunicandi habens, ea discrete utatur, ut ordine iudiciario procedat, et diligentiam quam potest adhibeat, uerum etiam a falso sine fallacie nubilo discernat, ipse ex potestate sibi tradita ligat, et qui sic ab eo ligatus est apud homines, etiam apud Deum ligatus est, id est ratum habet  Deus quod potestate sua discrete utendo fecit minister eius. Et sicut in terra ligatus est, id est, ab Ecclesia militante separatus, ita etiam a curia celesti, ut sicut nullus hominum cum eo habet colloquium, ita nullus angelorum ei credatur prestare auxilium. De eo qui ordine iudiciario ligatus est pro causa tamen iniusta, dicimus quod non est ligatus apud Deum, nisi contumax inueniatur, salua tamen Euangelii ueritate dicentis: Quodcunque ligaueris super terram, erit ligatum et in celis. Celorum enim nomine presens Ecclesia designatur. In qua excommunicatus habetur et euitatur ut excommunicatus, et si apud homines teneat sententia, apud Deum non tenet, et ideo irritari meretur. Si post appellationem ad maiorem audientiam fuerit excommunicatum,  non tenet sententia, sed ipso iure habetur irrita.



CAP. XXuII. De unctione infirmorum.

Unctio infirmorum ab apostolis est instituta. Unde Iacobus: Infirmatur quis in uobis? inducat presbyteros Ecclesie et ungant eum oleo sacro, et alleuiabit Dominus infirmum; et si in peccatis fuerit, dimittentur ei . Hic sacramentum est unctio, res sacramenti peccatorum remissio. Hoc sacramentum contemnere, damnabile est. Sine contemptu absque eo decedere, damnabile non est. Hoc sacramentum sepius iterari potest, sicut et quod maius est eucaristie sacramentum. Augustinus tamen dicit sacramentum non esse iterandum. Sed hoc de  sacramentis baptismi et confirmationis, de quibus tunc sermo erat, intelligendum est; uel forte non dicitur iteratio sacramenti, etsi pro parte iteretur. Licet enim iteratio fiat quantum ad personam que iterum suscipit sacramentum, tamen non est iteratio quantum ad hostiam uel oleum.



CAP. XXuIII. De coniugio.

Expeditis his que de quinque sacramentis generalibus nullatenus oportet ignorare, ad duo particularia accedamus. In quibus licet sacramentum ordinationis dignius sit, de coniugio tamen prius nos uolumus expedire. In coniugio quoddam Trinitatis uestigium inuenitur. Est enim uir principium, unde mulier. De quibus procedit tertium, id est proles. Institutio coniugii in paradiso facta est ante  peccatum propter humani generis propagationem, dicente Domino: Crescite et multiplicamini . Eadem coniugii causa manet et in Nouo Testamento. Sed est et altera, scilicet fornicationis euitatio, dicente Paulo: Propter fornicationem unusquisque habeat uxorem . Ubi subintelligendum est, qui legitime uxorem habere potest. Non enim sub hac uniuersitate includendi sunt qui sacros ordines susceperunt, uel continentie aliter uotum fecerunt. Et sciendum quod cum in ueteri Testamento unusquisque preciperetur de tribu sua ducere uxorem, ut unicuique tribui sua portio terre promissionis absque confusione seruaretur, in Nouo tamen Testamento institutum est ut quilibet de aliena tribu ducat uxorem, propter amplificationem caritatis,  ut amor qui non erat per cognationem nasceretur per affinitatem. Unde qui ex eisdem maioribus processerunt post septimum gradum, possunt coniugio copulari, quia ex tunc deficit amor cognationis, et notitia personarum cessante et propinquitatis fama. Isidorus tamen sex tantum gradus ponit, quia gradum primum, scilicet duos fratres, non gradum appellat, sed truncum.



CAP. XXIX. De bonis coniugii.

Tria sunt bona coniugii: Fides, sacramentum, proles. In fide hic intelligitur fides tori; in prole, grata prolis susceptio, et religiosa educatio; in sacramento, ut qui maritali copula iuncti sunt, ad spiritualem Christi copulam aspirent, et qui per carnalem copulam sunt una caro, adherendo Christo  per caritatem sint unus spiritus. Est enim maritalis copula, coniunctionis Christi et Ecclesie sacramentum, siue cuiuslibet fidelis et deuote anime cum Christo.



CAP. XXX. Quid faciat matrimonium.

Coniugium autem facit consensus legitimarum personarum de maritali copula per uerba presentis temporis expressus. Unde post huiusmodi consensum neutri diuertere licet, siue ad alterius coniugium transcundo, siue claustrum intrando, siue uotum continentie faciendo, nisi ex consensu alterius similiter continentie uoto sese astringentis. Ad alias uero transire nuptias omnino illicitum est. Quod aliqui sancti, cum iam ad carnalem copulam accedendum esset, sponsas suas et torum nuptialem fugisse  leguntur, hoc post desponsationem, in qua est pactio de futuro, factum esse intelligendum est, non post predictum consensum, qui forte tunc de consuetudine non fiebat, aut non precesserat. Legitime autem persone sunt ad contrahendum, quarum neutrum impedit ordo, aut uotum aut conditio, aut impossibilitas reddendi debitum, aut cognatio, aut affinitas, aut spiritualis proximitas. Ordo impedit coniugium faciendum et dirimit contractum, quia uotum continentie sacris ordinibus est adnexum, ut licet uerbis non fiat, nichilominus tamen in ipsa susceptione factum intelligatur. Subdiaconatus etiam inter sacros ordines computatur, quod non fiebat antiquitus. uotum quoque uerbis expressum impedit coniugium uel dirimit, non tamen  quantum ad iudicium Ecclesie, nisi fuerit publicum, quia Ecclesia de occultis non iudicat. Conditio quidem impedit quia si liber duxerit ancillam, et se hoc ignorasse probauerit, separabitur. Si uero scienter hoc fecerit, non separabitur. Impossibilitas reddendi debitum, modo ex frigiditate naturali, modo ex maleficio contingit. In frigiditate naturali potest ordine canonico dissolui matrimonium. Sed frigidus ad alias nuptias non transibit. Si frigiditatem allegauerit in diuortio, et ad alterius torum transierit, reddetur copule priori. Si autem maleficium allegauerit et facto diuortio ad alia uota transierit, iuxta decretum Hincmari Remorum archiepiscopi remanebit in secunda copula, nec ad  priorem redire cogetur, sicut qui frigiditatem naturalem in causa diuortii allegauit. Ille enim si facto diuortio ad alia uota transierit, reddetur copule priori. Quare? quia per opus sequens iudicatur eum in causa diuortii mentium fuisse, dicendo se naturaliter frigidum esse; et Ecclesiam, quantum ad ueritatis cognitionem, fuisse deceptam. Non enim in eo erat impossibilitas reddendi debitum ex frigiditate proueniens. Ut enim aiunt physici, calor naturalis semel amissus nunquam redit. In eo autem diuortio quod propter maleficium impetratum est, per opus sequens coniugii falsitas deprehendi non potest. Potest enim fieri per maleficium ut alicui auferatur possibilitas cognoscendi istam, manente in eo possibilitate cognoscendi aliam.  Ideoque Ecclesia quod de priori coniugio rationabiliter factum est, non rescindit. Dicunt tamen quidam in diuortio naturalis frigiditatis et in diuertio maleficii eamdem regulam esse tenendam, uidelicet ut qui postea uiuente compari ad alia uota transierit, ad priorem cogatur redire copulam, decretumque predicti Remorum archiepiscopi Hincmari non recipiunt. In utraque tamen causa, tam frigiditatis quam maleficii, non passim admittendum est diuortium, sed ordine canonico faciendum ut in causa frigiditatis naturalis tam uir quam mulier septima propinquorum manu iuret quod se non cognouerunt carnaliter nec cognoscere potuerunt. Si autem maleficium in causa diuortii fuerit allegatum, prius admonendi sunt ut orationibus et eleemosynis insistant,  et benefaciendo gratia Dei preeunte maleficii uires euacuent. Quod si sic liberari non potuerint, septima manu propinquorum fidem facere debent, quod maleficio impediente nec se cognouerunt carnali copula nec cognoscere potuerunt, et sic poterunt separari. In huiusmodi autem diuortiis non est faciendum iuramentum quod fit in diuortio consanguinitatis, quod scilicet carnali copula non sint sese deinceps cognituri. Potest enim aliquis ab aliqua causa maleficii separari, et reddita sibi ceundi cum ea possibilitate, cessante maleficio eidem reddi. Usque ad quem propagationis gradum cognatio coniugium impediat ne possit fieri, uel factum dirimat. Et quare? Superius dictum est.



CAP. XXXI. Que impediant coniugium.


Affinitas etiam matrimonium contrahendum impedit, et dirimit contractum. Sunt autem affinitatis tria genera. Primum genus per primas contrahitur nuptias, id est per nuptias quas nulle inter eosdem affinitatem procreantes precedunt. Quod autem de nuptiis, honestioris gratia exempli dico, de qualibet carnali copula est intelligendum. Et hec primi generis affinitas paribus passibus cum cognatione procedit, et ad eumdem modum usque ad septimum protenditur gradum. In hoc autem differunt quod cognatio totum percurrit; affinitas autem personam per quam ipsa est non excedit. uerbi gratia: Tu uinculo consanguinitatis impediente non potes ducere in coniugem sororem tuam, nec filius tuus  filiam eius, nec nepos tuus neptam eius, et sic usque ad septimum gradum. In affinitate non sic. Tu enim omnibus uxoris tue consanguineis es affinis, sed filius tuus, siue nepos, siue etiam frater, nulli eorum propter hoc erit affinis. Sicut autem tota cognatio uxoris tue tibi est affinis, sic tota cognatio tua uxori tue affinis erit, sed non eius cognatione, quia, ut dictum est, affinitas personam non excedit. Secundum genus affinitatis est quod per secundas contrahitur nuptias, eius scilicet qui iam primi generis affinitate tenebatur affinis. Et hec affinitas usque ad quartum protenditur gradum. Tertium genus affinitatis contrahitur per carnalem copulam eius qui iam in secundo genere erat affinis. Et hoc usque ad secundum solummodo gradum procedit.  Hec tria tribus declaremus exemplis: Uxoris tue filius de alio marito tibi est affinis affinitate primi generis; uxor illius affinitate secundi generis; secundus maritus uxoris filii tue uxoris tibi tenetur affinitate tertii generis. Hec autem si quis plenius nosse desiderat, in libro Decretorum Gratiani, causa 35, q. 3 et 4 requirat. Proximitas spiritualis que compaternitas dicitur, similiter matrimonium et impedit et dirimit. Est autem compaternitas quedam directa, siue principalis, quedam emergens siue accessoria. Directa, inter eos quorum alter alterius filium aut filiam de sacro fonte suscepit. Accessoria, per carnalem contrahitur copulam cum altera talium personarum. uerbi gratia: Uxor tua suscepit sine te de sacro fonte filium alterius mulieris. Ecce uxor  tua directa commater est illius cuius filium leuauit. Tu uero quia una caro es cum uxore tua, mediante ea factus es eiusdem mulieris compater, et ideo indirecta siue emergenti siue accessoria compaternitate compater eius es, nec mortua uxore tua poteris eam uxorem habere. Sicut autem spiritualis proximitas contrahitur, filium cuiuslibet de baptismate suscipiendo, sic etiam efficitur, ante episcopum ad confirmandum tenendo, et post consignationem chrismatis ligando.



CAP. XXXII. De ordinibus.

Post cetera Ecclesie sacramenta de ordinibus restat agendum. Septem igitur sunt ordines ministrantium in Ecclesia, uidelicet ostiarii, lectores, exorciste, acolythi, subdiacones, diacones, presbyteri.  Nos ergo, frater carissime, qui uniuersos ordines suscepimus, omnium eorum ministerium et significantiam scire, et eis uitam et mores nostros coaptare debemus, ut uita concordet cum nomine, et professio appareat in opere. Primum enim clerici dicimur a Greco cleros, quod hereditas siue sors interpretatur, quia de sorte esse Domini et solum Deum in hereditatem accipere elegimus. Unde nos tales ei exhibere debemus, ut de nobis dicere possimus: Funes ceciderunt mihi in preclaris . uideamus igitur ne sanctitatis signa inaniter gestemus, scilicet tonsuram, coronam, ornamenta etiam nostris officiis deputata; sed eis que exterius apparent, interiora digne respondeant. Capillos siquidem  ante precidimus, et ab eis sensuum instrumenta liberamus, ut hoc signo curarum illecebras frequenter redeuntes et cogitationes superuacuas a cordibus nostris resecare discamus. Summitatem capitis in modum corone radimus, ut mentem que nostrum superius est, ad superna contemplanda et desideranda liberam habere doceamur. Qui sic affecti sunt et moribus esse student quales se debere esse exterius ostendunt, ad clericalis militie officia promouendi sunt. Que septem sunt sicut dictum est. Quorum primum est ostiariorum. Sciendum autem quod hec omnia de legali ritu sumpta sunt, et ad Ecclesiam cum quadam imitatione translata.



CAP. XXXIII. De ostiariis.

 Qui enim in synagoga ianitores uel editui dicebantur, in Ecclesia ostiarii nuncupantur. Illorum officium erat in lege quod templum aperiebant et claudebant, mundos recipiebant, et immundos excludebant. In Ecclesia autem ostiarii hoc habent officium, ut catechumenos baptizandos in ecclesiam introducant, et penitentes per episcopum reconciliatos in ecclesiam recipiant.



CAP. XXXIu. De lectoribus.

Qui in templo dicebantur cantores, in Ecclesia lectores dicuntur. Eorum officium erat hymnos et cantica ante arcam Domini resonare. In ecclesia autem id officii habent, ut diuinas Scripturas recitent, et ad laudem Dei Gradualia, Alleluia, et huiusmodi cantent.



CAP. XXXu. De exorcistis.


Exorciste dicuntur quasi adiuratores. Hi per carmina quedam, que Salomon composuisse dicitur, demones adiurabant, et de obsessis corporibus eiiciebant. Exorciste autem nostri catechizandos exorcizant officio, et demones eiiciunt, uel eis infantium corpora interdicunt.



CAP. XXXuI. De acolythis.

Acolythi quasi ceroferarii dicuntur. Eorum officium est in ecclesia, sicut et in templo, luminaria accendere et exstinguere, thuribulum cum igne preparare, in exornatione altaris deseruire, urceo uel ampulla aquam ministrorum manibus ministrare.



CAP. XXXuII. De subdiaconibus.


Quia apud Hebreos nathinnei, id est in humilitate seruientes dicebantur, a Grecis hypodiacones, a nobis subdiacones, id est ministri dicuntur. Eorum erat oblata a populo sacrificia recipere, et aquam uel quelibet necessaria ad ministeria templi deferre. In ecclesia hoc habent officium ut Epistolam legant, calicem et patenam cum corporali diacono ad altare offerant.



CAP. XXXuIII. De diaconibus.

A Leui filio Iacob, Leuite, id est assumpti denominantur: per quos cuncta sacrificia administrabantur sub sacerdotibus. Hos Ecclesia diacones, id est, ministros nuncupat. Horum officium est in ecclesia Euangelium legere, sacrificium in altari  componere, corpus et sanguinem Domini distribuere, licet non ubique hoc obseruetur, licentiam abeundi populo dare, et, si necesse est, predicare et baptizare.



CAP. XXXIX. De presbyteris.

Presbyter dicitur senior; quod non ad etatem, sed ad sensum referendum est, quia senectus uenerabilis est, non diuturna, nec numero dierum computata. Cani sunt autem sensus hominis. Per hos populi legalia offerebant sacrificia. Eorum in Ecclesia est officium missas celebrare, corpus Domini dispensare, predicare, baptizare, penitentes absoluere, mortuos sepelire, et omnia Ecclesie sacramenta episcopis non reseruata administrare. Quedam enim episcopali dignitati reseruata non omnibus  sunt presbyteris concessa.



CAP. XL. De episcopis.

Episcoporum ordo in tria diuiditur: in episcopos, archiepiscopos, patriarchas. Episcopus dicitur quasi superintendens, quia tanquam uinee Domini in specula custos residens instructioni et correctioni subditorum intendit. Hic quoque, quia dignitate presidet aliis, presul uocatur. Hic etiam antistes, quasi ante stans, uel quasi contra stans dicitur. Anti enim dicitur contra, quia hereticis tanquam lupis pro defensione gregis resistere debet. Idem dicitur pontifex quasi pons factus, uel pontem faciens, doctrine scilicet pontem quo itur ad atria uite. Quod pontifex in consecratione oleo ungitur, ex lege  sumptum est, in qua rex et sacerdos uel propheta oleo ungebantur. Quod autem benedictio per manus impositionem datur, inde exortum creditur quod Isaac manus imposuit Iacob, dum eum benedixit, et Iacob moriens duobus filiis Ioseph, et Moyses Iosue manus imposuit, dum eum ducem populo fecit, et apostoli manus illis imponebant, quibus Spiritum sanctum dabant. Huic dum regimen Ecclesie committitur, baculus quasi pastori traditur. In quo tria notantur que significatione non carent. Hec sunt recuruitas, uirga, cuspis. Quorum significationem breuiter aperit egregius ille uersificator episcopus Cenomanensis uersibus his:

Collige, sustenta, stimula: uaga, morbida, tenta.
Hoc est pastoris: hoc uirga figurat honoris.

 Et iterum quidam dicit:

Attraho peccantes, iustos rego, pungo uagantes.
Officio triplici seruio pontifici.

Annulus ei tanquam sponse Christi in typo Ecclesie, cuius ipse est caput, traditur, et mitra tanquam sponso et magistro iuxta illud: Sicut sponso alligauit mihi mitram. Huius officium est ministros Ecclesie ordinare, uirgines uelare, baptizatos confirmare, chrisma et oleum consecrare, ecclesias dedicare, uasa et uestes ecclesie benedictione sanctificare, rebelles excommunicare, penitentes reconciliare.



CAP. XLI. De archiepiscopis.

Archiepiscopus quasi princeps episcoporum dicitur. Idem metropolitanus nuncupatur, quia ciuitati  preest que metropolis uocatur, id est mater ciuitatum. Horum officium est episcopos consecrare, congregare concilium, et iura dilapsa reparare. Hi preter cetera episcopalia indumenta pallio in modum torquis decorantur, quia si recte suum expleuerint officium, eis eterne remunerationis torques tanquam uictoribus promittitur.



CAP. XLII. De patriarchis et eorum locis.

Patriarcha dicitur quasi patrum uel patrie princeps. Patriarche tantum tres fuisse leguntur, quorum figuram Abraham, Isaac et Iacob pretulerunt. Horum unus in Asia Antiochie presedit; alter in Africa primatum Alexandrie tenuit; tertius in Europa Romani apicis iura possedit. Has tres sedes ideo principales Ecclesia constituit, quia eas princeps  apostolorum sua possessione consecrauit. Duabus quippe ipse beatus Petrus presedit, scilicet Antiochene et Romane; tertiam, scilicet Alexandrinam, Marcus euangelista nomini eius dedicauit. Postquam uero Nicena synodus Romano pontifici hoc contulit priuilegium, ut sicut Augustus pre regibus, ita ipse pre omnibus episcopis haberetur, et papa et Pater Patrum uocaretur, ius Romani patriarchatus ad Constantinopolim transiuit. Quod alie due sedes sunt mutate, causa est quod loca illa, meritis exigentibus, in manus paganorum tradita sunt. Unde Antiochenus patriarchatus est ad Ierosolymam translatus; Alexandrinus uero ad Aquileiam, quia huic ciuitati primum Marcus euangelista presedit, qui postea Alexandrie prefuit. Horum officium  est archiepiscopos consecrare, concilia episcoporum congregare, decreta canonum instaurare.



CAP. XLIII. De summo pontifice et officio eius.

Papa dicitur, quia Pater Patrum. Hic uniuersalis dicitur, quia uniuerse preest Ecclesie. Hic quoque apostolicus appellatur, quia principis apostolorum uice fungitur. Hic etiam summus pontifex nuncupatur, quia caput est omnium episcoporum. Huius nomen in ordinatione mutatur, quia Petri nomen in prelatione Ecclesie a Christo mutatum est. Huic etiam claues traduntur, sicut Petro a Domino claues regni celorum tradite sunt, ut se ianitorem regni celorum esse cognoscat. Eius officium est missas et diuina officia ordinare, canones etiam pro tempore  ad utilitatem Ecclesie promulgare uel immutare, Augustum consecrare, pallia archiepiscopis, priuilegia Ecclesiis dare, totam Ecclesiam uice Christi gubernare. Itaque papa uicem et locum Christi tenet, episcopi apostolorum, presbyteri septuaginta duorum discipulorum, reliqui ministri diaconorum ab apostolis constitutorum.



CAP. XLIu. Quare episcopi die Dominica consecrentur.

Papa et omnes episcopi ideo die Dominica consecrantur, quia apostoli, quorum successores sunt et uicarii, Dominica die Spiritum sanctum, qui oleo unctionis designatur, acceperunt. Oleum quippe lumen ministrat et uulnera sanat, ita et Spiritus sanctus lumen scientie dat, et uulnera peccatorum  curat. Ideo etiam die Dominica consecrantur, ut se cum Christo resurrexisse et in nouitate uite ambulare debere admoneantur. Presbyteri autem et ceteri ministri Ecclesie ideo in Sabbato ordinantur, ut se ab omni opere seruili debere quiescere et Dei seruitio uacare intelligant. Sabbatum enim requies interpretatur. uirgines ideo in natalitiis apostolorum uelantur, quia apostoli morem uirginitatis primum Ecclesie seruandum tradiderunt, et uirgines apostolis quasi paranymphis Christo sponso immortali consecrantur.



CAP. XLu. De ueste sacerdotali, et primo de humerali seu amictu.

Hec strictim de ministris Ecclesie sunt relata, nunc de sacris uestibus pauca subiicienda sunt. In  habitu enim sacerdotali nichil esse quod uacet ratione apud ueteres quoque constat, sicut beatus Hieronymus ad Fabiolam testis est: Apud nos ergo quanto sacerdotium Christi ueteri sacerdotio dignius est, canto in habitu sacerdotali causas probamus haberi digniores. Illi enim sacras uestes secundum colorem, materiam, positionemque cuiusque ad quatuor elementa mundi, ad duo hemispheria celi partesque zodiaci referentes, hoc significare uolebant quod omnia eius subsunt arbitrio, cuius personam gerit eis indutus sacerdos. Licet nostri et beatus Hieronymus in illis quoque spiritualis intelligentie uela pandere uelint, quoniam ergo nec uetera caruerunt ratione, nos exemplaria supergressi celestium, ipsa  potius in uero sacerdotio celestia contemplemur. uestes sacras a ueteri lege sumpsit Ecclesia. Humerale quod in lege ephod a nobis amictus dicitur, caput et colum atque humeros  cooperit, et uittis duabus pectus stringit. In humerali igitur spes eternorum intelligitur; de qua Apostolus: Et galeam salutis, inquit, assumite . Caput amictu cooperimus, ut omnibus sensibus quorum plenitudo in capite est, pro spe eternorum Deo seruiamus. Collum per quod uox transit eo circumdamus, ut spe eternorum ori nostro ponamus custodiam, et nil nisi quod laudem Dei sonet proferamus. Humeros quibus onera portantur eo uelamus, ut iugum Domini patienter ferre doceamur. uittis humeralis pectus stringimus,  ut in pectore nostro cogitationes iniquas et inutiles reprimamus.



CAP. XLuI. De alba.

Alba, que in lege tunica linea uel talaris, et a Grecis poderis dicitur, munditiam uite designat. Hec descendit usque ad talos, ut qui ea se induunt, usque in finem uite sue munditiam carnis seruare admoneantur. Alba et amictus non nisi de lino fiunt, quod multiplici labore in candorem uertitur, quia que per hec duo signantur, magno labore acquiruntur et acquisita custodiuntur.



CAP XLuII. De cingulo.

Per cingulum, quod in lege baltheus, a Grecis zona dicitur, continentia intelligitur, qua cor ne  lasciuiat restringitur, ne bonorum impediat gressus operum.



CAP. XLuIII. De stola.

Stola que et orarium dicitur, collum circumdat, per quam Euangelii obedientia signatur. Euangelium quippe est suaue iugum Domini; obedientia uero lorum. Sacerdos igitur quasi ad iugum Domini lore ligatur, dum collum eius stola circumdatur. Hec primitus sinistro humero in ordine diaconatus scilicet suscipitur. In ordine uero presbyteratus non remota a sinistro etiam dextro humero applicatur, quia obedientia Euangelii primum in eis que ad actiuam pertinent uitam suscipitur, que significatur per humerum sinistrum, ac deinde per dilectionem in dextrum contemplatiue porrigitur. Et notandum  quod apud antiquos non orarium dicebatur stola; sed alba, quam uite munditiam signare diximus, stola uocabatur. Unde: Qui lauerunt stolas suas in sanguine Agni . Et illud: Habemus stolam primam in lauacro, et annulum fidei signaculum. Utrobique enim nomine stole uite munditia significabatur, que in baptismo per effusionem sanguinis Christi confertur.



CAP. XLIX. De subcingulo.

Per subcingulum quod perizoma uel cinctorium dicitur, eleemosynarium studium significatur. Hoc duplicatum suspenditur, quia primum anime sue misereri peccata euitando, deinde proximo necessaria impendendo cuilibet precipitur.



CAP. L. De casula.

 Casula, que et planeta dicitur, omnibus indumentis superponitur, per quam caritas intelligitur, que omnibus uirtutibus eminentior creditur. Hec super dextrum brachium leuatur, ut amici in Deo amentur; replicaturque super sinistrum, ut inimici propter Deum diligantur.



CAP. LI. De fauone.

Ad extremum sacerdos fauonem in sinistro brachio ponit, quem et manipulum et sudarium ueteres appellauerunt, per quem olim sudor et narium sordes extergebantur. Per hoc penitentia intelligitur qua quotidiani excessus extergendi sunt. In sinistro brachio portatur, quia in presenti uita que per sinistrum significatur, penitentia necessaria est.  His omnibus ornamentis sacerdos decoratur.



CAP LII. De ueste episcopali.

Episcopus autem et his et aliis quibusdam exornatur, scilicet tunica, dalmatica, sandaliis, mitra, chirotecis, annulo, baculo. Et quoniam superius de duobus ultimis, scilicet annulo et baculo, dictum est in ordine episcoporum, de ceteris dicamus. Tunica que strictas habet manicas, et non usque ad talos sicut alba, sed usque ad medium crus porrigitur; militem Christi uult esse liberum et ad bona opera expeditum.



CAP. LIII. De dalmatica.

Dalmatica a Dalmatia prouincia dicitur, in qua primum est inuenta. Hac pro colobio apostolorum, quod erat uestis cucullata sine manicis, utitur Ecclesia  ex beati Siluestri institutione. Hec uestis in modum crucis formata, indicat portantem eam cum uitiis et concupiscentiis debere esse crucifixum. Due linee coccinee, sanguinis Christi effusionem significant pro duobus populis factam. Fimbrie que quasi quedam lingue de dalmatica ante et retro procedunt, sunt uerba et exempla predicatoris que nobis imitanda proponit. Sinistrum latus dalmatice fimbrias habet, quia actiua uita impedita est et turbatur erga plurima. Dextrum latus non habet fimbrias, quia contemplatiua uita quieta manet, et regina a dextris stans nichil in se sinistri habet. Manicarum largitas est datoris hilaritas et largitas.



CAP. LIu. De sandaliis.

 Sandaliis utuntur episcopi, que subtus integra aperturas habent superius, ut per hoc designetur quod prelatorum affectus, qui pedum nomine in Scripturis designantur, a terrenis remouendi sunt et ad celestia dirigendi.



CAP. Lu. De mitra.

Mitra pontificalis est assumpta ex usu legis. Hec Grece tiara et mitra, Latine uero infula et pileum appellatur. Mitra que caput tegit et uelat, in quo est sensuum plenitudo, custodia est sensuum ab illecebris mundanorum. Duo eius cornua duorum Testamentorum munimenta significant, quibus episcopi et se et alios contra mundi illecebras munire debent et hostes Christi uentilare.



CAP. LuI. De chirothecis.


Chirothecarum usus ab apostolis traditus est. Per manus operationes, per chirotecas earum occultationes signantur. Sicut enim aliquando manus chirothecis uelantur, aliquando extractis illis denudantur. Sic bona opera interdum propter arrogantiam declinandam celantur; interdum propter edificationem proximis manifestantur. Chirothece induuntur, cum hoc impletur: Cauete ne iustitiam uestram faciatis coram hominibus, ut uideamini ab eis . Rursus extrahuntur, cum hoc impletur: Luceat lux uestra coram hominibus, ut uideant opera uestra bona et glorificent Patrem uestrum qui in celis est .



CAP. LuII. De pallio archiepiscopi.

His omnibus insignibus fulget archiepiscopus;  insuper et pallio, quo a ceteris discernitur episcopis. Hoc duas lineas habet, a summo usque deorsum ante et retro dependentes, et purpureum sancte crucis signaculum preferentes. Hoc est duorum Testamentorum doctrina passioni Christi testimonium perhibens. Circulus circa collum pontificis torques est aurea, que legitime certantibus promittitur. Mos apud ueteres fuit, ut legitime certantes coronam in capite, torquem in collo acciperent. Unde theologia diues rerum, sed uocabulorum pauper, hec nomina, corona, torques, ad intelligendum eterne retributionis premium sepe transsumit. Spinule quibus pallium affigitur, stimuli caritatis sunt, quibus circa curam subditorum stimulatur archiepiscopus.



LIBER SECUNDUS. DE ECCLESIASTICIS OFFICIIS.


     CAP. I. De Hora Prima.
    CAP. II. Qualiter et ad quid preces fiant.
    CAP. III. De Tertia, et Sexta et Nona.
    CAP. Iu. Quando preces dicantur ad Horas, et quando taceantur.
    CAP. u. De officio uespertino.
    CAP. uI. Unde cepit Antiphonarum usus.
    CAP. uII. De Completorio.
    CAP. uIII. De officio nocturnali.
    CAP. IX. Quare hoc officium tres habet distinctiones.
    CAP. X. De laudibus matutinis.
    CAP. XI. De missa unde sumpsit exordium et unde augmentum.
    CAP. XII. Quod missa tribus linguis celebratur et quare.
    CAP. XIII. Que ratio modulizandi in celebratione misse.
    CAP. XIu. De Introitu misse et processione ministrorum.
     CAP. Xu. De cantico Gloria in excelsis Deo.
    CAP. XuI. De Oratione; quare Collecta dicatur.
    CAP. XuII. De Epistola et causa nominis huius.
    CAP. XuIII. De Graduali siue Responsorio, et causa utriusque nominis.
    CAP. XIX. De Alleluia et Pneumatum significatione.
     CAP. XX. De missione diaconi ad legendum Euangelium.
    CAP. XXI. De Symbolo apostolorum, quando et quare cantandum sit.
    CAP. XXII. De Offerenda et significatione uersuum.
    CAP. XXIII. De oratione Secreta, et quare in fine eius uox eleuetur, et de patena, qualiter et a quibus feratur.
    CAP. XXIu. De Prefatione.
    CAP. XXu. Summa sententie totius Canonis.
    CAP. XXuI. De significatione altaris exterioris.
    CAP. XXuII. De significatione altaris interioris.
    CAP. XXuIII. De propitiatorio mystico.
    CAP. XXIX. De actione prima in missa.
    CAP. XXX. De mystico rationali.
    CAP. XXXI. Quid petat Oratio prime actionis
    CAP. XXXII. De actione secunda.
    CAP. XXXIII. Quid petat Oratio secunde actionis.
    CAP. XXXIu. De actione tertia.
     CAP. XXXu. De Oratione pro defunctis.
    CAP. XXXuI. De mystico superhumerali.
    CAP. XXXuII. Quod signa crucis ultima a premissis omnibus differunt in causa.
    CAP. XXXuIII. Quid significet eleuatio sacramenti.
    CAP. XXXIX. De Oratione Dominica, que est Oratio tertie actionis.
    CAP. XL. Quare pax datur ante Communionem.
    CAP. XLI. De Communione.





CAP. I. De Hora Prima.


Exsecutis principalibus Ecclesie sacramentis, de ecclesiasticis officiis addere propositi ratio deposcit, et primo de Horis Canonicis. Hore Canonice dicuntur officia constitutis horis regulariter in Ecclesia celebranda.

He siquidem Creatori nostro debite laudes et pro certis et magnis eius beneficiis quasi uectigales sunt gratiarum actiones. Inter Canonicas autem Horas ea que dicitur Prima, primum teneat locum. Ab illa namque hora incipiendum uidetur, qua paterfamilias operarios in uineam suam conduxit. Siquidem uinea Domini est Ecclesia, ministri sunt operarii. Hi uineam fodiunt, quando nature nostre  humilitatem ad memoriam sibi et aliis reducunt, et humiliari faciunt et se et alios sub potenti manu Dei. Ipsi enim operarii de uinea sunt. Stercorant autem uineam, quando propter ampliorem fructificationem peccata ad memoriam reducunt. Hi ad imitationem Dauid qui dicit: Septies in die laudem dixi tibi . Septies in die ad confitendum Domino conueniunt, Hora scilicet Prima, Tertia, Sexta, Nona, ad uesperas, ad Completorium, et nocte ad Matutinas, pro eo quod scriptum est: Media nocte surgebam ad confitendum tibi . His adiunguntur Laudes Matutine, que tamen inter Horas diurnas computantur. Septies itaque in die conueniunt ad confitendum Domino, semel in nocte. Conueniunt autem predictis horis ad laudandum Deum in psalmis  et hymnis: et ut aures diuinis lectionibus accommodent. In omnibus enim etiam diuinis Horis Lectiones recitantur, quas nos in Horis diuinis Capitella uocamus. Capitella ideo dicuntur, quia distinctionis officiorum post psalmodiam capita sunt, id est principia. uerbi gratia: In omni die Hora Tertia eadem manet psalmodia et hymnus idem. Post psalmodiam uero aliud sequitur in Dominicis diebus, aliud in ferialibus, aliud in festis martyrum, aliud in festis confessorum. Cuius uarietatis capitellum principium tenet.

Sed notandum quod in Prima et Completorio nulla post psalmodiam est pro diuersitate dierum siue festorum uarietas, ut per hoc insinuetur quod principium  et finem operum nostrorum firmiter et inconcusse soli Deo attribuere debemus.

Sed ad id unde cepimus reuertamur. Mane congregatis ad pascua uite Christi ouibus, opilio noster, timens lupum qui rapit et dispergit oues, ut habemus in Euangelio , et non minus leonem qui circuit querens quem deuoret , sic incipit: Deus, in adiutorium meum intende: Domine, ad adiuuandum me festina . Et quoniam sine recta fide aliquid Deo placere impossibile est , subiungit ipse pastor cum grege suo: Gloria Patri, et Filio, et Spiritui sancto. Quod est: Una et eadem credatur esse gloria Patris, et Filii et Spiritus sancti, et nunc et semper, id est omni tempore, in secula seculorum, id est post omnia tempora eternaliter.  Quod dicitur secula seculorum, circumlocutio eternitatis est.

Sicut enim seculum annorum dicitur quod constat ex centum annis, ita seculum seculorum conuenienter diceretur seculum constans ex centum seculis. Sed quoniam totum presens seculum non tanto tempore creditur duraturum, in eo quod dicitur per omnia secula seculorum, nichil aliud quam eternitatis durabilitas interminabilis intelligitur. Sicut erat in principio. Unde: Clarifica me, Pater, claritate quam habui priusquam mundus fieret apud te .

Deinde sequitur psalmus quem cantauit Dauid, quando Ziphei uoluerunt eum capere et tradere in manus Saul. Ziphei interpretantur florentes; per  quos diabolus et sui intelliguntur. Diabolus enim florem mundo promittit. Qui autem eius sunt florem suum et delectationem suam in mundanis constituunt. Contra huiusmodi Zipheos precamur nobis adesse tuitionem diuinam per omnes horas diei, ut neque diabolus suggerendo, neque membra eius aperte persequendo, siue occulte, nobis preualeant. Postea sequuntur duo octonarii psalmi: Beati immaculati , cum uno Gloria tanquam psalmus unus; et duo alii cum uno Gloria tanquam unus. Psalmus enim predictus scilicet Beati immaculati  plenus est morum instructionibus. Oportet autem ut quos Deus liberauerit de uinculis et carcere inimicorum, moribus bonis et piis ei assistant.  Isti quasi tres psalmi obsequium nostrum Domino presentant per tres Horas, Primam scilicet, Secundam et Tertiam, ut in his tribus a Domino custodiamur. Singulis repetitionibus subiungitur Gloria Patri, ne propter psalmos, qui de ueteri Testamento sunt, officium nostrum ad Nouum Testamentum non putetur pertinere. Et hoc semel dictum, ubique intelligatur. His addidit fidelium deuotio: Quicunque uult saluus esse, ut articulorum fidei qui sunt necessarii ad salutem, nulla diei hora obliuiscamur.

Postea iuxta Ecclesie nostre consuetudinem sequitur Lectio ex Isaia sumpta: Domine, miserere nostri, te enim , etc., seruata uidelicet illa antiqui populi consuetudine, que in libro Esdre  scripta est. Ait enim: Conuenerunt filii Isrel in ieiunio et saccis, et humus super eos, et separatum est semen filiorum Isrel ab omni filio alienigena; et steterunt et confitebantur peccata sua et iniquitates patrum suorum, et consurrexerunt ad standum; et legerunt in uolumine legis Domini Dei sui . Unde Beda super memoratum librum: Quorum exemplo reor in Ecclesia morem inoleuisse pulcherrimum, ut per singulas diuine psalmodie Horas, Lectio una de ueteri siue de Nouo Testamento cunctis audientibus dicatur: et sic apostolicis siue propheticis confirmati uerbis ad instantiam orationis genu flectant, Usus tamen multarum est Ecclesiarum ut ad Primam non legatur Lectio, sed usque ad Capitulum post Primam reseruetur. Lectionem sequitur  Responsorium, sicut in omnibus fere Horis, Christe, fili Dei uiui, etc.

Deinde uersus Exsurge, Domine , etc. In aliis tamen Ecclesiis sine Lectione et Responsorio psalmodiam sequitur uersus. uersus a reuersione nomen accepit. Legitur enim in libro Numerorum quod, dum arca Domini, que significabat Ecclesiam, poneretur in tabernaculis, dicebatur: Reuertere, Domine, ad multitudinem filiorum Isrel . Reuersio Domini ad Isrel non est aliud quam ut reuerti faciat Isrel toto corde ad se. Deus enim non habet a quo reuertatur, cui totum presens est. Iuxta morem hunc statutum est a sanctis Patribus ut uersus diceretur in unoquoque officio, ut, si mentes nostre cogitando illicita pro nimio opere psalmorum  deuiauerunt, uersu excitate ad Deum reuertantur.



CAP. II. Qualiter et ad quid preces fiant.

His rite peractis, inchoamus implorare Dei misericordiam, dicendo Kyrie eleison. Ter inuocamus Patrem, ter Filium, ter Spiritum sanctum, ut nostri misereatur exaudiendo preces que sequuntur. Unamquamque trium personarum ter inuocamus, quia uniuscuiusque trium misericordia trium misericordia est, sicut tribus est honor unus et una maiestas. Preces ex persona eorum dicuntur qui quotidie cadunt, et nituntur resurgere per penitentiam. Unde post Dominicam Orationem sequitur: uiuet anima mea et laudabit te . Quasi sit: Mortua fuit anima pro erratibus meis; at deinceps uiuet per  conuersionem. Et iudicia tua adiuuabunt me . Quia dixisti: Nolo mortem peccatoris, sed magis ut conuertatur et uiuat ; et melius iudicas parcere penitenti quam conterere peccantem. Hoc officium, sicut quodlibet aliud, preter Nocturnum, Oratione concluditur: Domine Deus Pater, qui nos ad principium, etc. Et hec omnia in Dominicis et ceteris festiuis diebus stando dicuntur, propter memoriam Dominice resurrectionis, cum quo omnes sancti spe resurrexerunt. In aliis autem diebus genua in terram fixa tenemus, dum dicuntur preces que dicuntur propter leuia peccata, et dum dicitur penitentialis psalmus: Miserere mei, Deus , qui propter grauia peccata frequentatur. Ideo autem  hoc officium et omne aliud preter nocturnum Oratione concluditur, quia dum sumus in presenti seculo, maxime quando ad extrinseca negotia eximus, necesse est nobis ut orationibus sanctorum muniamur, siue quia mos est ut quando familiare colloquium habemus cum seruis Dei, amorem religionis antequam separemur ab illis, in ultimo benedictionem petamus. In Nocturno autem non ita fit, quia ibi non est separatio, sed Matutinum coniunctim cum eo canitur. Post finem huius officii additur in ueneratione omnium sanctorum: Pretiosa est in conspectu Domini , etc. Finitaque Oratione sequitur familiare obsequium pro nobismetipsis et pro familiaribus nostris. Unde quia nos plus ceteris peccasse reputamus ut auxilio Dei preterita et  presentia peccata diluere, et in posterum uitare possimus, ideo dicimus: Deus in adiutorium meum . Et finita Oratione Dominica additur: Respice, Domine, in seruos tuos et in opera tua . Quod ideo fit quia nos sumus et serui Dei, et opera ipsius. Et dirige filios eorum , filios dicit cogitationes que nascuntur ex mente.



CAP. III. De Tertia, Sexta et Nona.

Hora Tertia in qua tuitionem diuinam rogauimus, congregati hora prima, hora, inquam, tertia, iterum in ecclesia congregamur ad confitendum Domino, et per tres repetitiones psalmi supradicti nos famulatui Dei per tres sequentes Horas presentamus et offerimus, per quartam et quintam et sextam. In sexta  iterum congregamur ad psallendum Domino, et per tres repetitiones psalmi supradicti nos diuine tuitioni per tres sequentes horas commendamus, scilicet per septimam horam, octauam et nonam. Iterum hora nona conuenimus, et tribus repetitionibus eiusdem psalmi, nos in Dei famulatu per tres sequentes horas statuimus, siue munimus nos ab insidiis inimici, scilicet per decimam horam, et undecimam et duodecimam. Unumquodque horum officium suam habet Lectionem; que, sicut supra diximus, Capitellum appellatur. Queritur cur in diurnis Lectionibus benedictio non postuletur, sicut in Nocturnis. Quod ideo fit quia maior eas recitat, cuius est dare benedictionem; in Nocturnis autem petitur, quoniam a minoribus leguntur. Sed non minor questio occurrit,  cur scilicet diurne Lectiones legantur a maioribus, cum Nocturne legi soleant a minoribus. Quod ideo fit, quia in diurnis officiis non pro diuersitate temporum siue festorum, uariantur ea que Lectionem precedunt, sed semper eadem manent. In Lectione autem incipit pro uarietate temporum et solemnitatum officium uariari. Quam officiorum uariationem, maiores, quia certius nouerunt quam minores, Lectionem legere consueuerunt. In Nocturno autem officio, et Inuitatorium, et Hymnus et psalmi ipsi hanc faciunt distinctionem. Iterum queritur cum in Lectionibus diurnis et quandoque in Nocturnis non pronuntiatur auctor sicut in his que ad missam leguntur. Quod ideo fit, quia bubulci et  subulci et omnes fere operarii ad missam conueniunt; ad ceteras autem horas clerici et domestici ecclesie, qui ex uerbis auctorum, propter frequentem consuetudinem audiendi satis auctores cognoscunt. Illi autem propter raritatem audiendi, qui sunt auctores Lectionum nesciunt nisi nomina eorum proponantur. Queritur etiam quare officia diurna accipiunt nomen a Prima, et Tertia, et Sexta, et Nona, et non ab aliis. Quod ideo fit, quia his horis conuenimus ad Dei seruitium, per quas Euangelium narrat operarios introductos in uineam, que significat Ecclesiam.



CAP. Iu. Quando preces dicantur ad horas, et quando taceantur, et quare.

In omnibus officiis, excepto nocturno, nisi in festiuitatibus,  dicuntur Preces et Miserere mei, Deus. Preces propter leuia et quotidiana peccata; Miserere mei, Deus , propter grauia. Et notandum quod preces retinent modos orandi quos enumerat Paulus dicens: Obsecro primum fieri obsecrationes, orationes, postulationes, gratiarum actiones, pro omnibus hominibus, et pro iis qui in sublimitate sunt constituti, ut quietam et tranquillam uitam agamus in omni pietate et castitate . Obsecratio est cum solutionem malorum petimus, ut illud: Ego dixi: Domine, miserere mei , etc. Oratio est cum postulamus bona nobis a Deo dari ut illud: Ostende nobis, Domine, misericordiam tuam . Postulatio est cum precamur ut omnia que sunt contraria bonis nostris, ut est subreptio  demonum, siue molestie passionis, minuantur et superentur. Unde illud: Conuertere, Domine, usquequo et deprecaberis . Gratiarum uero actio est ut illud: Confiteantur tibi, Domine, omnia opera tua . Pro his qui in sublimitate sunt precamur, ut illud: Domine, saluum fac regem ; et: Oremus pro pontifice nostro. Dum Preces dicuntur, sacerdos, quia peccator est, cum peccatoribus prostratus est. Sed quia uicem tenet Christi, stando dicit Orationem, ut resurrectionem recolat eius cuius uicem tenet. In Dominicis et festiuis diebus non fiunt huiusmodi Preces per Horas, ut ad memoriam reducamus, quia in futura resurrectione, ubi erit uera libertas et uera sanctorum cum angelis societas, nulla deprecatio pro miseriis  erit necessaria. Salutatio precedit et subsequitur Orationem, propter duplicem Domini ad discipulos salutationem dicentis: Pax uobis . Post Orationem autem sequitur Benedicamus Domino, et Deo gratias, quia sicut Dominus, postquam salutauit discipulos, iterum benedixit eis, et illi gratias referendo adorauerunt eum, ita presbyter qui uicarius eius est, post iterum factam salutationem confratribus dicit: Benedicamus Domino, scilicet subaudiendo cuius membra sumus in quo benedicimur omnes. Et confratres gratias referunt dicentes: Deo gratias.



CAP. u. De officio uespertino.

 In noctis initio, sole uidelicet occidente, uespertinum Deo offerimus sacrificium, quando ad confitendum Domino conuenimus. Dicit Isidorus in libro Etymologiarum: uespertinum officium est in noctis initio uocatum a stella uespera, que surgit oriente nocte. Et Augustinus in psalmo XXIX: uespera fit quando sol occidit. Hinc possumus coniicere, quando festos et a seruili opere feriatos dies obseruamus, quod eos obseruare debemus a uespera usque ad uesperam, id est ex quo sol occidit usque ad alium solis occasum. Quotidianus usus noster tenet ut quinque psalmos cantemus in officio uespertino. Quis enim nescit, quanquam per quatuor horas diei nos Deo commendauimus, sicut supradictum est, quanta impedimenta et quot tristitie seu letitie inanes  occupent mentem iusti etiam per diem? Oculi enim adducunt ad eam illices formas. Per aures intrant uerba detractionis aut luxus. Nares quoque non sunt aliene ab hoc pestifero internuntio. Per os quoque mens polluitur, quando criminosa seu etiam otiosa loquitur uerba. Manus procul dubio et pedes id tangunt; unde anima fit deterior per cogitationem. Atque in istis quinque sensibus quotidiano tundimur assultu. Unde in noctis initio quando ad dormitionem accedimus, que quasi quedam imago mortis est, et cui multa assistunt pericula, pro delictis quinque sensuum ueniam deprecando quinque psalmos cantamus.



CAP. uI. Unde cepit Antiphonarum usus

 Hos quinque psalmos Antiphonarum solemus cantare. Usus antiphonarum in Ecclesiis ab Ignatio episcopo Antiochie ut Tripartita narrat historia cepit actitari. Ita enim narrat. Dicendum est tamen unde cepit initium ut in Ecclesia Antiphone decantentur. Ignatius, Antiochie Syrie tertius post apostolum Petrum episcopus, qui etiam cum ipsis degebat apostolis, uidit angelorum uisionem, quomodo per Antiphonas sancte Trinitati dicebant Hymnos. Isque modum uisionis Antiochene tradidisse probatur Ecclesie; et ex hoc ad cunctas transiuit Ecclesias. Antiphona autem dicitur eo quod iuxta eius modulationem altera pars chori contra alteram sonet, dum due chori partes psalmum alternatim decantant. Post hec sequitur Lectio a pastore prolata, deinde psalmus. Et  quoniam in eo suauis et beneplacita est modulatio, ne cor sui oblitum per superbiam, que ex dulci modulatione nasci solet euanueris, sequitur uersus per quem mens ad se reuocatur et excitatur, ut melius attendat sequentia, hymnum scilicet beate Marie, qui ad expellendas diurnas illecebras in initio noctis decantatur. Quem enim superbia in die rapit extra se, audiens: Dispersit superbos , reuertatur ad se. Si quem temporalium rerum appetitus delectat, Diuites dimisit inanes , eum ad se retrahat. Si quem specialis afflictio conturbat, recogitet quia Dominus exaltat humiles . Si cui obrepit potentia huius seculi, supprimat eam Deposuit potentes . De Oratione, et quando preces faciende  sint, uel non, et quare, superius dictum est



CAP. uII. De Completorio.

Completorium ideo dicitur, quia in eo complentur que usque ad dormitionis quietem facienda sunt. Unde et apud monachos tenetur ex Regula beati Benedicti ut ab eius officio claustra oris muniant, et et aliena faciant a communi colloquio usque dum iterum ad opera redeant. In eo officio quatuor psalmi recoluntur usque ad uersum. In quatuor psalmis, quatuor elementa nostri corporis Deo commendamus. Quod ostendunt ipsa psalmorum uerba. In primo dicitur: In pace in idipsum dormiam et requiescam . Quod licet Propheta de dormitione mortis intellexerit, tamen institutor officii ad somni  dormitionem hec retulit: quia somnus quedam imago mortis est, sicut prediximus. In secundo dicitur: In manus tuas commendo spiritum meum . Quem uersum Christus ante mortem protulit ultimum. Unde et nos de eodem psalmo nil amplius dicimus. In tertio psalmo dicitur: Qui habitat in adiutorio Altissimi , etc.; que fere omnia oratione sunt plena, licet affirmatiue proferantur. Quarto, ut hec omnia nobis a Deo concedantur, monemur Deum benedicere et laudare. Similiter et Hymnus corpora nostra Deo commendat, quod patet ex ipsis Hymnorum uerbis. In Hymno quotidiano sic habes:

Procul recedant somnia
Et noxia phantasmata,
 Hostemque nostrum comprime
Ne polluantur corpora.

In alio Hymno sic

Fessa labore corpora
Noctis quiete recrea.

Et in alio sic.

Precamur, sancte Domine,
Defende nos in hac nocte,
Sit nobis in te requies,
Quietam noctem tribue, etc.

Hoc etiam uersus aperte dilucidat, dicens:

Custodi nos, Domine, ut pupillam oculi; sub umbra alarum tuarum protege nos . Hoc autem propter pericula fieri consueuit que plus dormiendo  quam uigilando homines inuadunt. Sicut enim periculosum est homini, dum transit ex hoc seculo, nisi se commendauerit Deo, ita periculosum est hominibus dormientibus nisi commendati Deo fuerint aut per hos quatuor psalmos, aut per crucis signaculum per quod Dominus corpora nostra custodiat, sicut in Hymno rogamus. In cantico Simeonis cum ipso oramus ut in pace a tumultu seculi quiescamus. Unde patet quod ii qui dormiunt, eis qui mortui sunt in Christo conformantur. Simeon enim morte corporis orabat in pace dimitti, nos somni dormitione.



CAP. uIII. De officio nocturnali.

In nocturnali officio dicimus primo: Domine, labia  mea aperies , etc. Quod ideo fit quia in Completorio nos Deo commendamus, et conclusimus ora. singuli quodammodo in singulis sepulcris quieuimus, Deo soli astantes cui non sunt uerba necessaria, quia cogitationes omnes nouit. At nunc quia iterum conuenimus ad confitendum Domino, precamur eum ut sua directione labia nostra aperiat. Deinde per Inuitatorium omnes circumquaque ad confitendum Domino uocantur. Iuxta quod ipsius Inuitatorii uersus secundus sonat: Preoccupemus faciem eius in confessione et in psalmis iubilemus ei . Inuitatorium sequitur Hymnus, quo corda adhuc torpentia ad laudes Dei excitantur. Sed queritur cur in hoc officio et in quibusdam aliis, scilicet Prima, Tertia, Sexta, Nona, Hymnus preponitur  ponitur psalmodie, in uesperis autem et Completorio et Laudibus Matutinis sequitur psalmodiam. Ad quod dicendum uidetur quod in Matutinis sicut dictum est, Hymnus statim in principio ponitur ut excitet sua modulatione corda torpentia. In Prima autem et ceteris Horis diurnis, ut ad diuini amoris dulcedinem retrahat corda curis quotidianis occupata. In uesperis autem ideo post psalmos ponitur Hymnus, ut corda excitet ad canticum Simeonis quod de Euangelio sumptum, statim sequitur post Hymnum, preposito tamen eidem uersiculo. Eadem causa potest non inconuenienter assignari et in uesperis et in Laudibus Matutinis. In uesperis autem modulatione Hymni excitamur ad intelligendum Canticum Marie uirginis: Magnificat anima mea  Dominum . In Matutinis Laudibus ad Canticum Zacarie preparamur: Benedictus Dominus Deus Isrel .



CAP. IX. Quare hoc officium tres habeat distinctiones.

Psalmi et Lectiones et Responsoria diebus festis sub tribus distinctionibus cantantur. Quartam faciunt laudes Matutine; Tres priores Nocturni, siue uigilie, more Romano nuncupantur. Siquidem nox in quatuor uigilias antiquo more diuiditur. Quarum prima conticinium dicitur, secunda intempestum, tertia gallicinium, quarta antelucanum. Unaqueque autem tribus horis contenta est. Unde et trium nocturnorum singulum tres habet psalmos quibus nos totidem horis noctis Dei seruitio presentamus.  Iuxta numerum psalmorum Lectiones recitantur, quia in singulis Horis presertim noctis contra spirituales nequitias muniendi sumus. In festis minoribus retento numero psalmorum propter idem, minuitur numerus lectionum ad tollendum fastidium, quod in eis rebus precipue uitandum est in quibus solum acceptatur desiderium. In diebus profestis, quando uidelicet nulla sanctorum occurrit festiuitas, psalmi combinantur, et quasi sex psalmi per Gloria Patri distinguuntur, ut et psalterii lectio in singulis perficiatur hebdomadibus et numeri mysterium conseruetur. Sex enim psalmi, imo sex psalmorum combinationes, ad sex etates mundi, siue ad sex uite nostre dies referuntur, quibus anima et corpore  propter Sabbatum uII etate et uII die designatum, in Dei seruitio laborandum est. Quidam aliud assignant mysterium ubi sub tribus distinctionibus nocturnum celebratur officium. Nox enim ad quam pertinet huiusmodi officium, huic seculo tenebris ignorantie pleno comparatur. Secundum autem hoc est spatium, quod cum mundo incepit, et usque ad communem resurrectionem durabit, tria complectitur tempora, uidelicet tempus ante legem, tempus sub lege, tempus gratie. Hec tria tempora triplici Nocturno exprimuntur. Qui enim ante legem, et qui sub lege fuerunt, nondum uera redemptione inuenta, diuersa Deo sacrificia pro expiatione peccatorum offerebant sicut Leuitici liber ostendit. Hec diuersa sacrificia Deo oblata exprimimus, dummodo psalmos,  modo Lectiones, modo Responsoria cantamus. Quorum psalmus quilibet a pluribus cantatur, lectio ab uno tantum, Responsorium modo ab uno, modo a pluribus. Quia et sacrificia quedam populi multitudo offerebat, quedam uero solus sacerdos, quedam sacerdos cum populo. Tertium Nocturnum exprimit tempus primitiue Ecclesie, in quo et Iudei et gentiles in Christum credentes, quia ueram hostiam nesciebant, diuersa adhuc sacrificia offerebant, uel offerenda mente iudicabant. In quorum persona sicut et priorum dicit Psalmista: Quandiu ponam concilia in anima mea?  Siquidem diuersa concilia querebant, quia unicum non inuenerant. Postea uero Ecclesia per uicos et plateas ciuitatis querens quem diligit anima eius, inuenit unicum  consilium, unicam uite uiam, Christum . Quod nos post tertium Nocturnum exprimimus exclamando Te Deum laudamus, etc. Hoc officium secundum usum monachorum. Oratione sicut cetera terminatur. In quo primariam seruare uidentur institutionem. Nostra autem consuetudo humane infirmitati parcens et labori, officio predicto laudes Matutinas continuat, et Oratione una duo claudit officia.



CAP. X. De laudibus Matutinis.

Laudes Matutine noctis partem sibi uindicant ultimam, quartam uidelicet uigiliam, que usque ad solis ortum protenditur. In hoc officio quasi reperta  salutis uia unica, Domino laudes multipliciter decantamus. Nec iam tres tantum psalmos, sicut in tribus predictis nocturnis, et in diurnis officiis, nos tribus que restabant horis Dei seruitio presentamus et offerimus, sed coram ipso corda nostra effundentes, Redemptori nostro undique laudes colligimus. Primo ei decantamus psalmum Dominus regnauit . In quo Christus miranda breuitate multipliciter laudatur. Primo loco a pulchritudine, secundo a fortitudine, tertio ab operibus, quarto a ptante [f., potestate]; quinto a laudibus uniuersitatis, sexto a ueritate dictorum, septimo a sanctitate proprie domus. Que omnia diligens lector in eodem psalmo notare poterit, et in expositionibus sanctorum inuenire. Sequitur psalmus Iubilate Domino, omnis  terra . Qui non iam angulum terre inuitat ad laudem, sed sicut ubique seminata est benedictio, ita undique exigit iubilationem. Unde et titulus eius habet: Psalmus in confessione. Tertius psalmus est Deus, Deus meus  ad laudem resurrectionis pertinens. Ubi dicitur, ad te de luce uigilo, ipso scilicet diluculo quando Christus surrexit. Tunc enim enixius orandum est, quando Christus resurgens spem resurgendi mortalibus dedit. In fine dicitur: Obstructum est os loquentium iniqua . Quod maxime in resurrectione factum est, quia tunc omnis ambiguitas calcata est. Sed quia resurrectio Christi credere eam nolentibus inutilis est, consequenter adiungitur psalmus Deus misereatur nostri ; in quo oramus ut collata  nobis beneficia per Christum cognoscamus. Nec minus idem psalmus ad laudem inuitat ibi. Confiteamur tibi populi, Deus, et repetit, Confiteantur tibi populi omnes . Continuantur autem hic psalmi duo et postea tres, uidelicet Laudate Dominum de celis , et duo sequentes, non interponendo, Gloria Patri, ut iuxta sensuum nostrorum numerum quasi quinque psalmi computentur in hoc officio, ut qui eos Domino decantauerunt, seipsos in omnibus sensibus suis Deo offerre significentur. Quod hymnus Zacarie, Benedictus Dominus Deus Isrel , etc., ad hoc officium in quo de redemptione nostra exsultatur spiritualiter pertineat, ipsius hymni continentia declarat. In diebus profestis loco psalmi in hoc officio primi cantatur penitentialis  psalmus Miserere mei, Deus , quia dies illi dies penitentie sunt, festiuitates sanctorum, dies letitie. Loco cantici trium puerorum ponitur aliud canticum iuxta uarietatem dierum. Illud enim instinctu letitie omnia elementa et uniuersas creaturas uocat ad laudem; hoc beneficia Dei miserentis reducit ad memoriam ut penitentes non desperent.



CAP. XI. De missa unde initium sumpsit et unde augmentum.

Sed iam decursis officiis que sanctorum Patrum institutio docuit ad illud ueniamus, quod ipse Dominus iehsu sacerdos secundum ordinem Melchisedech instituit et suis precepit hec in sui celebrare  memoriam. Primo igitur dicendum uidetur unde missa initium sumpserit, et unde augmentum. Dominus et Saluator noster iehsu missam celebrari instituit, quando panem et uinum in corpus et sanguinem sunm commutans suis precepit hec in sui facere commemorationem. Apostoli missam auxerunt, dum super panem et uinum uerba que Dominus dixerat, et Orationem Dominicam dixerunt. Deinde successores eorum Epistolas et Euangelia legi statuerunt. Alii cantum addiderunt, et alii alia. Porro Celestinus papa psalmos ad Introitum misse cantari instituit: de quibus Gregorius papa postea Antiphonas ad Introitum modulandas composuit. Unde adhuc aliquis uersus illius psalmi ad Introitum cantatur, qui olim totus ad Introitum  cantabatur. Gloria Patri Nicena synodus composuit, sed Damasus papa ad missam cantari instituit. Kyrie eleison Syluester papa de Greco sumpsit; quod Gregorius papa statuit ad missam cantari. Gloria in excelsis Deo, angelorum chorus primum cecinit, sed Hilarius Pictauiensis, ab illo loco Laudamus te, usque in finem composuit. Telephorus autem papa ad missam cantari instituit; Symmachus uero papa in festis tantum diebus cantari censuit. Dominus uobiscum de ueteri Testamento, scilicet de libro Ruth est sumptum: Pax uobis, De euangelio; et cum spiritu tuo, de Epistolis Pauli; Amen, de Apocalypsi. Hec Anacletus papa dici statuit. Epistolam et Euangelium Alexander papa ad missam legi decreuit. Hieronymus presbyter Lectionarium ut hodie habet  Ecclesia collegit, sed Damasus papa ut nunc moris est legi instituit. Qui etiam in festiuis diebus Pneuma quod Iubilum dicitur, cantare statuit. Sed abbas Notherus de Sancto Gallo Sequentias pro Pneumis composuisse legitur; quas Nicolaus papa ad missam cantari concessit. Anastasius papa decreuit ut dum Euangelium legitur nullus sedeat. Credo in unum Deum Constantinopolitana synodus inuenitur composuisse; sed Damasus papa ad missam cantari instituit. Offertorium Gregorius composuit, et ad missam cantari instituit. Apostoli et eorum primi successores in quotidianis uestibus et ligneis calicibus missas celebrauerunt, sed Clemens tradente Petro apostolo usum sacrarum uestium ex lege sumpsit, et Stephanus papa in sacris uestibus missam  celebrari instituit. Zepherinus papa uitreis; Urbanus autem papa aureis uel argenteis calicibus et patenis offerri statuit. Syluester papa corporale lineum addidit, eo quod Ioseph corpus Dominicum inuoluit in sindone munda. Orate pro me Leo papa statuit dici; qui etiam prefationes composuit. Dionysius tamen Areopagita primus Prefationem composuisse putatur; sed Gelasius papa ad missam cantari instituit. Sursum corda de Ieremia; Gratias agamus Domino Deo nostro, de Apostolo est sumptum. Sanctus, sanctus, sanctus, Sixtus papa dimidium de Euangelio, dimidium de Isaia composuit, et ad missam cantari statuit. Canonem Gelasius papa composuit; sed Gregorius papa Capitulum interposuit, quod sic incipit Diesque nostros. Leo papa sanctum  sacrificium et immaculatam hostiam apposuit. Pater noster Dominus quidem docuit, sed Mattheus composuit; Gregorius uero papa ad missam cantari censuit. Ipse et precedens Capitulum Oremus: Preceptis, et sequens Libera nos, quesumus, Domine, addidit. Benedictionem episcopalem Martialis episcopus apostolorum discipulus ex magisterio apostolorum tradidit; quam probabile studium Deo seruientium auxit; isque mos ex eo usquequaque inualuit. Ambrosius dicere cepit, Pax Domini sit semper uobiscum. Innocentius papa dici et pacem dari constituit. Agnus Dei Sergius papa composuit, et ad missam cantari instituit. Iulius papa intinctionem corporis Domini in sanguinem prohibuit,  et Gelasius papa illum excommunicauit qui corpus Domini acceperit, et sanguinem non sumpserit, id est sumere contempserit. Sic enim uerba decreti intelligenda sunt: alioquin anathema essent qui in die Parasceues communicant, quia tunc corpus Christi sumitur sine sanguine Christi in specie uini. Consecratur quidem uinum per tactum corporis Christi, sed in sanguinem non mutatur, cum uerba ad hoc instituta non dicantur. Communionem Gregorius papa composuit, et ad missam cantari statuit. Benedicamus Domino de Psalterio sumptum est; Deo gratias de Apostolo: sed hec dici Leo papa constituit. Ex his omnibus Gregorius papa missam ordinasse dicitur ut hodie in Ecclesia cantatur.



CAP. XII. Quod missa tribus linguis celebratur et quare.


Notandum quod tribus linguis, Hebraica, Greca et Latina missa celebratur, quia his titulus passionis Domini nostri Iesu Christi, cuius representatio missa est, scriptus fuisse legitur. Hebraicum quippe est Alleluia, Hosanna, et Amen. Grecum uero Kyrie eleison; Latinum reliquum officium.



CAP. XIII. Que ratio cantandi in celebratione misse.

Iam nunc ad thesaurum summi sacramenti, scilicet ad misse sacrarium, accedendum est. Quod si mihi peruium se fecerit thesaurus salutis; si aperuerit clauis Dauid, qui aperit et nemo claudit, claudit et nemo aperit , gratulari et cantare licebit anime mee quod eam in cellam uinariam  introduxit. Nam quod in ueteri Testamento promissum, prefiguratum et a longe salutatum, in Nouo autem datum, reuelatum et palam factum est, hic presentialiter exhibetur, non in umbra, sed in ueritate; non in figura, sed in re. Hic illud agitur, in quo noster Dauid insanire uidebatur regi Achis, quanto tympanizabat, corpore super lignum crucis extenso, et impingebat ad ostia ciuitatis , id est ad conclusa corda et sibi non credentia, quando ferebatur in manibus suis tenens panem et uinum, et dicens: Hoc est corpus meum: Hic est sanguis meus Noui Testamenti ; quando defluebant saliue in barbam, barbam, id est uidebatur loqui infantilia dicens: Nisi manducaueritis carnem meam et biberitis sanguinem meum, non  habebitis uitam in uobis . Qui tamen accepto regno super uniuersum Iudam uniuersumque Isrel, nunc, iuxta mysticum sensum per apolipomenon, indutus stola byssina, uestitus ephod lineo, precentor inclytus choros ducit sacrificans et subsilit coram arca federis Domini. O regem, o sacrorum principem. Quod sibi tantum tam clari capitis tripudium: dum tendit arce Dei tabernaculum, et indutus ephod offert holocaustum, et in nomine Domini benedicit populum. Ad quem cum esset de tribu Iuda, non pertinebat sacerdotium. Sed repulit Deus tabernaculum Silo, et elegit tribum Iuda, elegit Dauid seruum suum. Ecce pregestit rex de tribu Iuda confidenter agere in iis que sciebat filio  suo deberi a Domino suo in quem dicebat: Iurauit Dominus Dauid et non penitebit eum: Tu es sacerdos in eternum secundum ordinem Melchisedech . Ecce imperat sacerdotibus, mandat Leuitis ut sanctificentur, cantores instituit, eligit qui arcana cantent, qui canant per octaua, qui clangant tubis, qui personent buccinis, qui concrepent lyris, cymbalis, nablis, organis. In his omnibus ad Filium respicit. Hec enim omnia per Christum in Ecclesia coram spirituali arca Domini quotidie actitantur. Arca namque Domini conuenienter designat corpus Domini nostri Iesu Christi, ante cuius consecrationem in Ecclesia magnis uocibus exsultatur. Habet hec arca in se manna absconditum, quod nemo nouit nisi qui accipit, dulcedinem uidelicet  spiritualis gaudii, quam suscepto sacramento corporis et sanguinis Christi munda corda sentiunt, et in oratione nonnunquam percipiunt. Habet etiam tabulas testamenti lege Dei inscriptas, quia in Christo, quem in altari suscipiunt electi, et a quo suscipiuntur, quoniam eum susceptum non mutant in se, sed mutantur in ipsum ut sint cum capite suo unus Christus; in Christo, inquam, sunt thesauri et scientie Dei absconditi. Et in ipso quoque est uirga Aaron, uirga sacerdotalis uidelicet uel regie potestatis. Arcam ergo Dei noster Dauid, mortis imperio quasi Saule destructo, id est diaboli regno, ducit in presentis Ecclesie sue Ierusalem, et collocat in tabernaculo cordium fidelium, quod ipse tetendit. Unde Ecclesie chorus tanquam uniuersa  multitudo Iacob canit legitime, et Dauid cum cantoribus citharam percutit, que resonat a superiori, dum supernis desideriis canentium corda succendit, et laudes Deo canit. Quidquid enim Isrel Dei, id est populus Christianus ad laudem Dei canit, hoc precentore, hoc magistro canit. Ab hoc concitatus iubilus cordis in uoces corporeas chorique concentum nunc grauiter, nunc acute et exiliter erumpit, et magni corporis Ecclesie per omnes gentes diffuse, quia una fide resonat, cantus pariter et insimul ubique et undique multiplex et unus ab ipso suauiter auditur. Igitur ordinem altaris, ordinem magne et interminate rationis iam libet attingere, et eorum que precesserunt in capite, Christo scilicet sacrorum principe, in sacerdotibus qui sunt eius  corporis membra, imitationem ipso aperiente uel ex parte cognoscere.



CAP. XIu. De introitu et processione ministrorum.

Sacerdote ad altare ingressuro debet tota presens Ecclesia dilatare animam suam, et amplioris fidei sinu memoriam incarnationis tenere, et sanctorum qui eum ab initio mundi exspectauerunt, et eius aduentum suspiriis, laudibus atque precibus expetierunt memor esse, et eorum contemplatione in uoces erumpere precinendo Antiphonam que dicitur Ad introitum. Nam sicut Introitus sacerdotis, ingressum Filii Dei in mundum hunc, sic Antiphona que dicitur Ad introitum, uoces et exspectationem prefert patriarcharum et prophetarum. In  Processione que significate rei aptissime congruit, precedunt flammantes cerei, in signum et memoriam quod per aduentum Christi sedentibus in regione umbre mortis lux orta est eis . Preueniunt sacerdotem ministri duo, non pariter neque a latere incessum cequantes, sed ante subdiaconus. Significant hi duo uetus et Nouum Testamentum, siue utriusque predicatores, quorum lex prior est tempore, dignitate uero posterior. Euangelium autem tempore posterius, prius est dignitate. Isti sunt duo pedes angeli qui descendit de celo amictus nube, et posuit pedem suum dextrum super mare, sinistrum autem super terram . Legalis autem moralitas tranquillius audita est. Euangelicam uero dignitatem, ut est: Ego et Pater unum sumus ; et: Antequam Abraham fieret ego sum ; et: Diligite inimicos uestros . uelut mirabiles elationes maris, fluxa et falsa corda timuerunt. Subdiaconus prefert Euangelii textum clausum, quia lex testimonia Christi continet, sed sub umbra figurarum, quia antequam Agnus aperuisset sigilla septem, clausum erat in libro legis passionis eius sacramentum. Thuribulum hec omnia precedit, sed adhuc uacuum, et significat corda ad audiendum uerbum Domini parata, et carbones uerbi Domini ad incendendum thymiama orationum et laudum desiderantia. In quibusdam tamen Ecclesiis sacerdos ad altare accedens, statim thurificat. Nam predictus angelus, sicut in Apocalypsi legimus, stetit iuxta aram templi, tenens thuribulum  aureum  in manu sua, dum in conspectu Ecclesie se ostendit Filius Dei habens corpus ab omni labe purissimum; quod impleuit de igne, quia corporaliter in ipso septiformis Spiritus sancti gratia requieuit. Interim chorus cantat Kyrie eleison; quod significauit uniuersalis Ecclesie preces, que sunt incensa uera, de quibus ibidem dicitur: Data sunt ei incensa multa, ut daret de orationibus sanctorum omnium super altare aureum, quod est ante thronum . Acolythi usque ad Kyrie eleison luminaria tenent: quia doctores, illuminatores Ecclesie, uerbo et exemplo lumen fidelibus prebere debent, quoadusque ipsi Deum moribus imitari incipiant, et Christum ueram lucem omnem animam illuminare cognoscant.



CAP. Xu. De hymno Angelico


Sequitur Gloria in excelsis Deo , sacerdote incipiente, et choro prosequente. Hic enim hymnus et angelorum est et hominum. Primo angelorum congratulantium quod nato Domino accensa iam esset lucerna clarissima, per quam perditam drachmam inuentura esset Dei sapientia. Inde est quod iam preoccupantes angeli dicunt: Et in terra pax hominibus bone uoluntatis , eo quod pacem, quam nemo hominum, qui sunt in celo, uel qui super terram, uel qui subtus terram, facere poterat inter Deum et homines, hic factor omnium Deus propter homines homo factus iam facturus esset soluto pariete inimicitiarum. Deinde sacerdos salutatione  premissa dicit Oremus, ubi oraturus, alios hortatur ut secum orent. Tunc eius pro nobis maxime suscipitur oratio, si nostra ei iungatur deuotio. Alioqui apud terrenum etiam iudicem si quis pro, suo reatu intercederet; tu uero in presentia eiusdem iudicis nugis et risui intenderes; nonne iram eius incenderes amplius, et intercessoris tui preces ne tibi prodessent efficeres? Oportet ergo ut et in missa et in ceteris officiis, cor nostrum iungamus cum uoce sacerdotis. Quod autem oraturus alios ad idem admonet a Christo habet; qui et ipse orauit, et discipulos orare monuit: uigilate, inquit, et orate . Respondet chorus, Et cum spiritu tuo, ut ei etiam spiritu orare donetur. Si quidem ore tantum orat qui uerba tantum pronuntiat.  Ore et spiritu orat qui intelligit orando que dicit. Ore et spiritu et mente orat qui, per uerba que ore dicit et spiritu discernit, etiam aliquid morale uel allegoricum seu anagogicum intelligit. Unde Apostolus: Psallam spiritu, psallam et mente .



CAP. XuI. De Collecta et causa nominis huius.

Sequitur Oratio, quam Collectam uocant, eo quod sacerdos qui legatione fungitur ad Deum, colligat atque offerat petitiones omnium. In Romana Ecclesia una tantum dicitur Collecta, nisi alicuius sanctorum interueniat solemnitas cuius memoria fiat. Alii pro diuersis usibus Ecclesiarum in celebrationibus publicis missarum multiplicant Orationes, et pro uoluntate propria in priuatis. In his omnibus sacerdos  ueri et summi sacerdotis personam gerit, qui, sicut ait Apostolus, in diebus carnis sue preces supplicationesque ad eum qui saluum illum facere poterat a morte, cum clamore ualido et lacrymis offerens exauditus est pro sua reuerentia . In fine Orationis subiungitur, Per Dominum nostrum, quia preclara Dei beneficia per ipsum ad nos decurrunt. Per ipsum petimus et impetramus, sicut per mediantem crystalli lapidem celestem in subiectam escam a longinquo sole mutuamus ignem. Hucusque tractatum est misse principium quod dicitur Introitus, commemorans nobis introitum Saluatoris in hunc mundum, scilicet a natiuitate eius usque ad predicationem Ioannis, quando baptizatus est ipse et orans quadraginta dierum ieiunium consecrauit.



CAP. XuII. De Epistola et causa huius nominis.


Epistola, personam legis gerens et prophetarum, precursoris debitum ait officium ante Euangelium. Que quamuis persepe de apostolicis sumatur litteris, tamen in eo gradu est ac si semper de lege sit et prophetis. Semper enim moralitatem uitamque actiuam magis quam contemplatiuam, que in Euangelio radiat, apostolica quoque lectio instruit et dispensat. Epistola Grece, supramissio uel supererogatio dicitur Latine. Supramissio eo quod supra narrationis eius seriem et scribentis et eius cui scribitur nomen premittitur, Supererogationis autem nomen bene congruit litteris apostolicis, quia uidelicet Euangelio Christi supererogate sunt. Quod et  supramissionem non inconuenienter intelligi potest. Qui enim supererogat, super debitum mittit aliquid. Ordo siquidem apostolicus, stabularius ille est, cui noster Samaritanus, id est custos Dominus iehsu Christus, hominem illum quem a latronibus despoliatum inuenerat commisit, conferens duos denarios, id est legem et Euangelium, dicensque ei: Curam illius habe, et quodcunque supererogaueris, ego, cum rediero, reddam tibi . Igitur Epistola tantum differt ab Euangelio, quantum seruus a domino, preco a iudice, legatus ab eo qui misit illum. Quapropter cum legitur Epistola, non iniuria sedemus. Cum autem Euangelium audimus, dimissis reuerenter aspectibus sicut Domino nostro assistimus. In eo quod precedit Euangelium Epistola, Ioannis imitatur  officium, qui preuicatores legis corripiens et mores eorum euangelice fidei suscipiende preparans, implebat quod de illo predixerat angelus: ipse preibit Dominum in spiritu et uirtute Elie . Et in Malachia: Ecce mitto angelum meum ante faciem tuam, qui preparabit uiam tuam ante te .



CAP. XuIII. De Graduali siue Responsorio, et causa utriusque nominis.

Sequens Responsorium, quod et Graduale dicitur, monstrat auditores predicationi premisse prebuisse assensum; quod quoniam alternatim cantatur, unde et nominatur Responsorium, grauemque et asperum habet cantum, adeo ut illud excellentibus efferre uocibus nec usus nec decus sit; uitam significat actiuam, in qua Ecclesia se mutuo cohortatur ad  laudem Dei et bona opera. Unde diebus Pentecostes de officio tollitur, quia uidelicet dies illi futurum in regno Dei felicem Ecclesie significant statum. Graduale autem dicitur quia in gradibus ante altare cantari solebat, uel quia per ipsum predicationi premisse in Epistola dando consensum et alternatim cohortando nos quasi de uirtute in uirtutem gradatim ad alteriora uelle conscendere significamus. uersus autem inde dicitur, quia in eo multorum modulatio quodammodo ad unum reuer itur.



CAP. XIX. De Alleluia et Pneumatum significatione.

Alleluia sequens eternam gloriam uel uitam contemplatiuam significat, quam actiua promeretur, sed in hac uita non assequitur. Illa enim gloria quid est nisi eternum angelorum beatorumque spirituum  conuiuium, quod est semper laudare Deum. Ad hoc uite presentis inopia nullatenus ualet contingere. Scire autem ubi sit et pregustare illud gaudio spei, sitire et esurire quod gustaueris; hec est illa que dicitur sanctorum in hac uita perfectio. Quapropter ininterpretatum hoc Hebraicum uerbum remansit, ut peregrinum ab hac uita gaudium, peregrinum signaret magis quam exprimeret uocabulum. Quoniam ergo future beatitudinis quasi proprium est uocabulum, utpote de celi stillicidiis in ora apostolorum delapsum, iure eo tempore magis frequentatur quo resurgens Dominus eiusdem beatitudinis spem nobis propinauit, et promissum apostolis Spiritum sanctum misit. Notandum autem  quod Pneumata que in Alleluia et ceteris cantibus in paucitate uerborum fiunt iubilum significant, qui fit, cum mens aliquando sic in Deum afficitur et dulcedine quadam ineffabili liquescit, ut quod sentit plene effari non possit. Affectus enim hoc habet proprium, ut quanto intus feruentior fuerit, tanto minus extra explicari possit. Beatus populus qui scit iubilationem , id est qui sepe experitur et pregustat hanc dulcedinem, et sic interius mouetur, ut quod presentit nec dicere sufficiat, nec possit tacere. Tractus a trahendo dicitur, quia tractim cantatur. Exprimit enim laborem epulantium, et incolantium diuturnitatem quasi deplorat. Sequentia dicitur quia per cantus amenitatem ad sequentia preparat.



CAP. XX. De missione diaconi ad legendum Euangelium.


Hactenus seorsum sedebat sacerdos et sedenti famulabantur altaris ministri, oblationem panis et uini preparando, scabellum pedibus si opus erat supponendo; et in aliis omnibus que necessaria uidebantur ministrando; in memoriam Domini Iesu, cui uicto tentatore in deserto ministrabant angeli, sicut scriptum est: Reliquit eum tentator, et accesserunt angeli et ministrabant ei . Surgit tandem ad altare accedens, ut nobis in mentem ueniat quod Dominus iehsu preparata per Ioannem uia ad homines de deserto rediens uenit, et discipulos ad predicandum misit. Mittit namque sacerdos diaconum ad legendum Euangelium, petitam dando  benedictionem; quod subdiacono prius lecturo non fecerat. Legem enim et prophetas inuisibilis inuisibiliter misit. Apostolos autem et euangelistas quorum diaconus personam gerit, uisibilis factus, et osculo oris sui dilectam suam osculans, scilicet Ecclesiam, uisibiliter docuit et misit. Diaconus in sinistra fert Euangelii textum sustentante dextera, quia in hac uita que per sinistrum datur intelligi, oportet Euangelium predicari. Cuius tamen predicatio caderet et deficeret, nisi spes eterne uite, quam dextera significat, eam sustentaret. Ascendit diaconus lectricium, ut sublimitatem doctrine euangelice significet, secundum illud Isaie: Super montem excelsum ascende, tu qui euangelizas Sion . Incensum, quod est bone opinionis signum,  locum aspergit in quo legendum est Euangelium, quia qui hic bonum nuntium portant, confidenter dicunt: Christi bonus odor sumus in omni loco . Subdiaconus puluinum quem ante pectus suum deferebat Euangelii libro supponit; quod signat Euangelii uerba corde humili et suaui suscipienda. Lecturus Euangelium diaconus se uertit ad aquilonem, per quem populus gentium designatur. Unde, Deus ab austro ueniet . Quibus idem Euangelium primo predicatum est et in fine seculi predicabitur. Quod etiam in officio misse commemoratur, dum sacerdos primo ad austrum stat, deinde ad aquilonem, tertio iterum ad austrum. Diaconus igitur astantes ad audiendum erigit dicens, Dominus uobiscum. In quo attentionem captat et  beneuolentiam. Unde illi tanquam attenti et beneuoli respondent, Et cum spiritu tuo. Dociles reddit dicendo: Sequentia sancti Euangelii, uel initium sancti Euangelii. Quod enim agit rhetorum doctrina in captationibus, perficit summe natura scientie in theologicis sermonibus. Respondent, Gloria tibi, Domine, glorificantes Deum quod nobis missum est salutis uerbum, iuxta illud: Et glorificauerunt Deum dicentes: Ergo et gentibus Deus penitentiam ad uitam dedit . Signant etiam se in fronte ubi sedes est uerecundie, ut se de uerbis crucifixi non erubescere significent, uel ne occulta diaboli suggestio corda eorum ab auditu Euangelii auertat. Signum enim crucis diabolo ualde formidolosum est. Discooperta  habent capita ut se audire paratos ipso habitu corporis insinuent.



CAP. XXI. De Symbolo apostolorum quando et quare cantandum sit.

Sicut post predicationem Domini maiora quam ante carismatum dona, gratia largiente effusa sunt, sic post Euangelii lectionem maiora sacramenta ordinata. Tunc si sit dies Dominica uel paschalis siue Pentecostes solemnitas, cantatur fidei Symbolum, quod est Credo in unum Deum, etc. Maxime enim Resurrectionis uel Pentecostes sacramentum respicit hoc fidei tripudium, quando noua proles Ecclesie uitalis fontis ingressura lauacrum, uel de nouo ingressa, reddit eius quam catechizata didicit, Christiane fidei Symbolum. Cantatur et in festis Apostolorum,  quia ab ipsis est compositum; necnon et in festiuitate qualibet beate Marie uirginis, quia et ipsa ibi commemoratur ubi dicitur, Natus ex Maria uirgine, et apostoli eam in opere habuerunt adiutricem; multa enim per eam didicerunt; ipsa enim attentius, ut mater, conseruauerat omnia uerba, conferens ea in corde suo . Interim subdiaconus circumfert Euangelium omnibus religioso osculo salutandum, quia Euangelium Iudeis et gentibus propter diuersitatem obseruantiarum dissidentibus pacem attulit temporalem et nuntiauit eternam, utriusque scilicet populi cum Deo et angelis eius. Deinde liber ad altare refertur et in loco suo reponitur, ut ad imitationem apostolorum ministri quidquid actum est non sibi, sed Domino ascribendum  esse insinuent.



CAP. XXII. De Offerenda et significatione uersuum eius.

Sequitur Offerenda, nomen habens ab offerendo, eo quod canitur quando Creatori nostro laudis offerimus sacrificium. Hic magis et magis aperiendum fidei ostium et anime triclinia pandenda sunt, ut quidquid angelus ille clamauit magno clamore Euangelii, credat mulier illa, magna scilicet Ecclesia, que in Apocalypsi  uisa est amicta sole, scilicet quem induit in baptismate lunam habens sub pedibus, uidelicet omnia mutabilia calcans. Luna enim mutabilis est, et ideo mutabilem mundum significat. Et in capite suo gestans coronam duodecim stellarum, id est chorum duodecim apostolorum,  et in utero habens, et clamabat parturiens, et cruciabatur ut pareret. Huius in utero habentis clamantis et parturientis salubrem cruciatum Offerende grauis et grandisonus imitatur cantus, qua Pneumatibus distenta frequentibus, et suis fecunda uersibus, quantumuis longa iubilatione non ualet satis exprimere quod significat. Quidni obnixius corde clamet ad Dominum, qui per euangelica uerba excitatus est, et sue salutis mysterium parari uidet? Cum concentu namque memorato preparata sacra panis et uini oblatio sic ad sanctum altare peruenit, ut subdiaconus ad diaconum, diaconus ad manum perferat sacerdotis. Lex enim, quam per subdiaconum significari diximus, sacrificium nostre  salutis tantum prefigurauit in Melchisedech; sed per euangelicam traditionem ad altare, id est ad solemnem ritum Ecclesie peruenit.



CAP. XXIII. De oratione Secreta, et patena ferenda.

Sacerdos in silentio stans super oblata dicit Orationem, in cuius fine leuat uocem, dicens: Per omnia secula seculorum, ut a choro respondeatur Amen. Quod est confirmatio precedentium. Dignum est enim ut in tanto mysterio omnes astantes orent, sicut sacerdos primo ad eos conuersus exhortatur. Orant autem quodammodo quando orationem sacerdotis hac confirmatione prosequuntur. Interim diaconus patenam subdiacono porrigit subdiaconus eamdem inuolutam porrigit acolytho. Hoc autem de lege ueteri sumptum uidetur: ubi precipitur ut filii  Caath uasa sanctuarii a filiis Aaron prius inuoluta accipiant, et non tangant ea nuda ne moriantur, quia mysteria non omnibus quidem sunt reuelanda; ab eis tamen quibus reuelanda non sunt quodammodo sunt portanda, id est cum reuerentia et ueneratione eo amplius quia latent sunt obseruanda.



CAP. XXIu. De prefatione.

Sacerdos rem attentione dignam dicturus premittit salutationem, optans nos tales esse, ut tanti sacramenti perceptione digni simus. Unde et dicit: Sursum corda, habeatis scilicet. Non enim celesti cibo digna sunt corda terrenis dedita. Chorus autem, ne possit ei dici: Cantauimus uobis et non saltastis , respondet: Habemus ad Dominum, corda scilicet. Deinde sacerdos gratias Deo agendas  dicit de redemptione scilicet humani generis per Christum, cuius representatio presto est in altari. Unde de Christo loquens subiungit: Per quem maiestatem tuam laudant angeli, etc. Siquidem angeli de reparatione nostra laudant Deum Patrem, que ipsius dispositione facta est per Filium. Ob eamdem causam adorant eum dominationes , quia de redemptis per Christum adimpletur numerus eorum. Considerantes autem quoque tam alti consilii profunditatem tremunt potestates. Deinde cum laudibus angelorum rogat laudes admitti seruulorum. Supplici confessione, id est supplici laudatione dicentes: Sanctus, Sanctus, Sanctus, propter personarum Trinitatem. Dominus Deus singulariter  et semel, propter nature unitatem. Hosanna, id est salua obsecro in excelsis, quasi dicat non ea salute hic saluari peto qua homines et iumenta saluabis, Domine , sed in excelsis salute eterna. Hunc hymnum sacerdos cum choro dicere debet, qui et suas et aliorum preces admitti deprecatus est in Prefatione precedenti.



CAP. XXu. Summa sententie totius Canonis.

Sed iam de ipso Canone tractantes breuitatem propter memoriam prout in tanta re fieri poterit obseruare curabimus. Totam sequentem seriem usque ad ultimam Orationem Romano more Canonem appellamus propter regularem sacramentorum confectionem. Hunc multipliciter exposuisse inuenitur diligentia Patrum. Consulens uero infirmitati nostre  diuina gratia, antiqua Capitula sensuum nouitate sepe perfundit, ut quos maiores in eis sentire nequiuerunt, inspirante Dei sapientia sentiant minores. Sensus itaque noui cum subito effulserint supra omnem humanum modum, miramur ubi nunc usque latuerint, unde tam inopinate et absque studio emerserint. Ex ipsa uero admiratione et inopina exsultatione dilatatur, cor, sicut scriptum est: Mirabitur et dilatabitur cor tuum . Et ob ipsam dilatationem adimpletur deuotione, dilectione, delectatione, iuxta illud: Dilata os tuum, et implebo illud . Nonnunquam uero luce clarius uisu, et super mel et fauum dulcius gustatu, dum per eadem transimus, absconduntur, iuxta illud: Quam magna multitudo dulcedinis tue, Domine, quam  abscondisti timentibus te!  Ipsa enim absconsio timorem gignit horribilem, horror dolorem, dolor gemitus, suspiria, et inter nos animi questus inenarrabiles, ita ut nil minus lugeamus nos amisisse uetera, quam gaudeamus inuenisse noua. Sicque utraque uicissitudine, gaudii scilicet de reuelatione occultorum et meroris de occultatione, ac si inter duas molas confracti, comminuti et permoliti, in similaginem sacrificii Dei transimus. Quibus ista desunt, saltem inter molas timoris et spei exagitantur. Memores enim, quia in multis deliquimus omnes , et scientes quoniam qui indigne suscipit, ad quod se preparat sacramentum, iudicium sibi manducat et bibit ; accedere metuunt. De misericordia uero Dei confitentes, qui de indignis facit dignos, et de peccatoribus iustos,  et in memoria illud tenentes: Qui manducat me, uiuit propter me, ipse manet in me, et ego in eo , spe trahente timore retrahente, cum corde contrito et humiliato ad sacrum mysterium accedunt, et hac quasi duarum molarum collisione sese similam sacrificio Dei aptam efficiunt. Ipsamque utroque genere lacrymarum, id est compunctionis et deuotionis commiscentes, et in clibano cordis igne doloris uel caritatis et desiderii feruore succensi coquentes, seipsos panes propositionis Deo offerunt. Seipsos etiam cum Christo intus coram domino Deo crucifigunt, sicut et extra in manuum extensione formam crucis in se ostendunt. Felices qui sic sepius afficiuntur, qui sic desuper uisitantur. uerum quoniam  nos nobisipsis minime constamus; sed Spiritus ubi uult spirat, et nescimus unde ueniat aut quo uadat , et non potest homo a seipso accipere quidquam nec pro uoto ab alio, sed sicut datum fuerit desuper, inuenit artificium celeste quomodo et nos et nostra simul Domino offeramus: et ut columna basi innixa fortius staret et aptius, uoluit celestis artifex ut de ueteri sacrificiorum ritu et materia sacrificii sumeretur et forma. Duo quippe sacrifices precipui sub legem fuisse feruntur, Melchisedech et Aaron. A Melchisedech sacerdotio, docente Domino, didicit Ecclesia quid offerret. Ille enim de quo dictum est: Tu es sacerdos in eternum secundum ordinem Melchisedech , panem et uinum que ante Melchisedech in figura obtulerat, in  corpus et sanguinem suum consecrauit in cena, et in Ecclesia idem fieri precepit. A sacerdotio autem Aaron, formam sacerdotii sumpsit Ecclesia. Tabernaculum enim Dei cum hominibus sic compositum est in deserto, ut in atrio exterius altare haberet eneum, ubi animalium carnes cremabantur. Intus autem in tabernaculo aliud erat aureum, quod dicebatur altare thymiamatis, ubi thura cremabantur; et alia que odoriferum facerent fumum. Post quod intimo et supremo loco positum erat propitiatorium, qui Sancta sanctorum dicebatur. Inter propitiatorium et altare aureum oppandebatur uelum, quod in passione Domini scissum est, ut pateret propitiatorium. Inter altare aureum et eneum uelum quidem in eremo, sed murus diuidebat in templo; de quo  peccator per penitentiam tendens ad iustitiam mystice sic loquitur: Et in Deo meo transgrediar murum . In his tribus locis Aaron sacrificia singulis debita offerebat. Super altare eneum in atrio sacrificia animalium comburebantur; post quod sacrificium sacerdos de igne altaris eiusdem sumens carbones ferebat in sancta, et super altare aureum thymiama incendebat. Deinde de carbonibus eiusdem altaris ponens in thuribulo, fumum thuris abundantissimum deferebat ultra uelum in sancta sanctorum, adeo ut obstante fumo clare uidere non posset propitiatorium aut duo cherubim que super illud stabant, et alis expansis illud obumbrabant. Ad illud propitiatorium summus pontifex solus semel in anno cum sanguine intrabat. Sic dispositum et ad  hoc erat in deserto tabernaculum, iuxta quam dispositionem factum est templum.



CAP. XXuI. De significatione altaris exterioris.

Sed quoniam, secundum Apostolum, hec omnia umbram pretendebant futurorum, primum et eneum altare cor contritum et humiliatum significare intelligimus. In quo, dum quod iumentum uiximus et irrationabiles actus per penitentiam mactamus, quod nisi diuersorum generum animalia Deo sacrificamus? Talia etenim animalia Deo in conuersione peccatoris qui per peccatum quidem foris est, et nisi per condignam penitentiam non intrat ad iustitiam, mactat cordi compunctio, excoriat oris confessio, in frusta diuidit diiudicatio, comburit condigna  afflictio. Aeneum quidem est, obscurum uidelicet et sonorum, quia collocatur penitens in semetipso in obscuris, dum anxiatus in eo spiritus eius, et in eo turbatum est cor eius, et de profundis fortiter clamet opus est ut uox eius audiatur in excelsis. Hanc horum animalium super hoc altare oblationem Deo inuisibiliter faciendam significamus, et quodammodo uisibiliter facimus, cum, premissis quibusdam orationibus seu quibusdam postulationibus cum incenso arietum, id est suffragiis apostolorum ac martyrum, super uisibile altare uisibiles hostias panis et uini offerimus. Et hec omnia quasi adhuc foris aguntur, dum que fiunt et quomodo fiunt foris conspiciuntur. Unde et ad seruum qui  non manet in domo in eternum  pertinere noscuntur, quamobrem et seruitutis oblatio dicuntur, sicut dicitur: Hanc oblationem seruitutis nostre. Oblationem seruitutis recte nominamus panem et uinum; nam cum homo de terra sumptus per naturam, super terram dominus esset constitutus per gratiam, ab auctore nature et datore gratie recedens per culpam, infra terram damnatus est per iustitiam. Unde cui terra famularetur gratis fertilis ad suauitatem, nunc multis et miris obsequiis delinita et plurimis exculta laboribus, uix largitur ad necessitatem, sicut scriptum est: In sudore uultus tui uesceris pane tuo .

Quoniam ergo in uictualibus sine quibus uita animalis non transigitur, principalia sunt panis et  uinum, hec seruus offerens quod animaliter uiuit occidit; uitam enim occidit qui uictum sibi subtrahit. Hinc est quod a Sapiente dicitur: Ad mensam magnam sedisti; diligenter attende que tibi apponuntur . Fige cultrum in gutture tuo, sciens quod talia te oportet preparare . Mensa magna altare Domini est. Ille nobis apponitur ad refectionem, qui corpus et animam suam posuit pro nobis ad redemptionem. Attendendum est quod talia oportet etiam illi preparare, id est pro illo nostrum simul et similiter corpus et animam ponere. Sic enim per spiritum consilii ipsi respondet Propheta: Quid retribuam Domino pro omnibus que retribuit mihi? Calicem salutaris accipiam .

 Formam uero attende quam subtiliter et eleganter expressit, dicens: Fige cultrum in gutture tuo. Cultrum quippe abstinentie et inedie quasi in gutture figimus, dum qui uictum nostrum Deo obtulimus, de eo postmodum parce et timide quasi de altari Dei ad necessitatem sumimus. Nam qui altari deseruiunt ordinauit Deus de altari uiuere .

Alioquin si post oblationem talem iterum deliciose et luxuriose quasi de nostro assumimus, totum quod offerimus auferimus, et de rapina iam peius uiuimus. Habemus igitur quod et qualiter super primum altare offeramus.



CAP. XXuII. De significatione altaris interioris.

 Secundum altare quod et intus erat et aureum, altare fidei significat in corde per penitentiam purgato, testimonio bone conscientie rutilante et claro. Hoc etiam altare iustitie dicitur, quia ex fide iustitia, sicut scriptum est: Credidit Abraham Deo, et reputatum est ei ad iustitiam . Et in Habacuc: Iustus meus ex fide uiuit . Super hoc altare sacrificium iustitie, oblationes et holocausta, uitulos labiorum nostrorum , offerimus, dum non iam, sicut prius, nostra deploramus commissa, sed in diuinis exsultamus; non iam de commissione criminum geminus, sed de collatione uirtutum gratias agimus, dum uitam et opera orationesque nostras Deo fieri acceptabiles postulamus, dum deuotio lacrymas fundit, et patrie delicias desiderans,  de incolatus diuturnitate gemit. Super idem altare sacerdos per oblationem uictualium suorum iam mundo mortificatus, sed uiuens Deo, non iam uetus Melchisedech, natus de carne caro, sed nouus homo, natus de spiritu Spiritus, offert inuisibilem hostiam carnis et sanguinis. Quid enim super altare fidei congruentius dicitur offerri quam sacrificium illud sanctissimum quod sola fide percipitur, in sola fide prodest, et merito fidei acceptatur? Hoc sacrificium super altare fidei offertur in odorem suauitatis, sed et oratio super illud oblata quasi suauitatis odor suscipitur a Domino sicut dictum est: Dirigatur oratio mea sicut incensum in conspectu tuo . Super altare aureum carbones de alio altari sumpti ponuntur ad cremandum thymiamata  orationum, quoniam primo Spiritus sancti igne succenditur cor ad deflendum peccata, et eodem igne postea succenditur ad emittendam sursum dulcium orationum fragrantiam, dum homo iam per penitentiam purgatus, desiderat uenire et apparere ante faciem Dei. Ibi ignis Spiritu sancti elicit quasi de ligno uiridi lacrymas compunctionis; hic, lacrymas deuotionis.



CAP. XXuIII. De propitiatorio mystice.

Tertius locus, qui dicebatur Sancta sanctorum, uelo quodam erat a sanctis diuisus. Ultra uelum erat arca testamenti, et super eam propitiatorium, mensa scilicet aurea eiusdem mensure cuius et arca; sic dicta, quia ibi Dominus apparens Moysi  propitiabatur populo suo. Arca humanitatem Christi significat, que est ultra uelum, quia Christus ultra celum ascendit, et sedet ad dexteram Patris, id est in potioribus eius bonis. Propitiatorium super arcam propitiatio Dei est super Christum. Unde Apostolus: Quem proposuit Deus propitiatorem per fidem in sanguine eius . uel propitiatorium est Dei misericordia per quam populo suo propitiatur. Que bene dicitur esse super hominem Christum, quia misericordia Dei ipsa est diuinitas. Ad hanc arcam, ad hoc propitiatorium. nouus sacerdos post sacrificium animalium in altari primo, post oblationem carnis et sanguinis Christi in secundo, accedere satagit cum thuribulo igne altaris pleno, id est cum corde alto, sicut scriptum est: Accedet homo ad cor  altum , et igne Spiritus sancti accenso cum thymiamate orationum abundantissimo, adeo ut que ultra uelum sunt clare uideri non possint, quia quanto deuotiori affectu ad Deum tendimus, tanto magis eum non posse comprehendi intelligimus. Unde: Oculi tui auolare me fecerunt ; et Accedet homo ad cor altum, et exaltabitur Deus . Sacerdos igitur illuc mente tendens, sed insufficientiam suam recognoscens, uidens cordis oculis angelos, super propitiatorium stantes, utpote ad auxiliandum paratos, rogat sacrificium suum eo prouehi ut ipse Deo iungatur et uniatur, et spiritui adherens unus spiritus cum eo efficiatur. Supplices te rogamus. Sed iam uerbis Canonis insistamus, et  qualiter predicta tria ibi adaptantur explicare curemus.



CAP. XXIX. Canonis expositio.

Sacrum Canonem, quem alii multiplici ratione multipliciter diuiserunt in tres partimur actiones. Prime initium est, Te igitur usque Qui pridie quam pateretur. In hac principalia uictus nostri panem, scilicet qui cor hominis confirmat et uinum, quod letificat cor hominis  offerimus Domino in sacrificium.

Hec triplici uocabulo nuncupamus. Dona dicimus quia nobis a Deo sunt donata: munera, quia a nobis illi oblata. Donum enim est quod a superiore datur; munus, quod ab inferiore. Quod autem additur hec sacrificia, determinatio est qualiter Deus  inde muneretur. Super illa fit crucis signum in memoriam Dominice passionis, cuius nos participes facimus, dum uite nostre sustentamenta nobis subtrahendo Deo offerimus.

Ter autem signamus ea, quia uirtute Trinitatis omnis consecratio perficitur. In hac prima actione oratio fit pro omnibus quorum idem est sacrificium, quique illi uera similitudine conueniunt, in eo uidelicet quod, cum sint multi, sic, per unam fidem et unum spiritum, in unum corpus Ecclesie sunt coniuncti quomodo panis ille de multis confectus est granis, et uinum ex multis confluxit acinis.

Deinde ad cultores Ecclesie specialis decurrit Oratio. Cultores autem Ecclesie dicuntur qui sarculo correctionis et sanctis documentis eam excolunt. In  sequenti Orationis tono dicitur: Qui tibi offerunt pro se suisque omnibus. Ubi licet prepositio pro eodem modo quo in ceteris clausulis possit accipi, hoc tamen sensu non inconuenienter accipitur, ut hec, scilicet panem et uinum que in uictu uite animalis principalia sunt, offerendo seipsos et sua omnia, id est totum uictum suum offerre dicantur. Precipua quippe illius portio sunt, et totum figurant. Sequitur: Communicantes et memoriam uenerantes. Ubi licet scriptores quasi Capituli initium faciant, eo quod in quibusdam solemnitatibus hec diuersitas quedam inuenitur, iungitur tamen premissis hoc modo: Offerunt pro se suisque, ipsi dico communicantes, in Ecclesie communione per fidem manentes.



CAP. XXX. De mystico rationali.


Deinde sanctorum nomina recensentur, ut cum suffragiis eorum, quasi cum incenso arietum, oblata acceptentur nostra sacrificia. In huius rei significationem Aaron in rationali, quod erat ei in pectore, duodecim patriarcharum nomina ascripta ferebat. Et hec autem commemoratio sanctorum, et illa nominum inscriptio, hoc intendit, ut quicunque ad mensam Domini accedis, sanctorum Patrum puritatem mente imiteris.



CAP. XXXI. Quod petat Actionis prime oratio

Hanc igitur oblationem. Hec omnia tanquam ad seruum pertinentia adhuc quasi foris aguntur unde et munera premissa oblatio seruitutis hic dicuntur,  et Oratio circa ea uersatur in quibus afficitur seruus, uidelicet ut pax ei temporalis conferatur, et eterna possit euadere supplicia. Non adhuc ad hereditatem suspirat tanquam filius, sed uerbera metuit ut seruus. Sequitur: Quam oblationem. Preparatio est ad secundam Actionem. Quasi dicat seruus: Altioris opus est consilii, totum quod potui feci, sed in toto non satisfeci. Non possum amplius aliquid, occidere me possum, uiuificare non possum.

Itaque oratione me erigam ad eum qui omnia potest. Dicam itaque ei, dicam: Domine, feci quod potui, oblationem nostram fieri iubeas Benedictam in melius promouendo, ut que cibus est corporis, fiat anime cibus salutaris; Ascriptam, id est in Filii persona diuinitati appropriatam; Ratam, ut quod  nostro geritur ministerio ratum habeas, ac si sine nobis manibus tuis idem ageretur.

Hec tria uerba dicendo, super duo oblata simul ter signum crucis facimus; quod in omnibus consecrationibus familiare est et domesticum. Per uirtutem enim crucis Domini multa credimus operari. Ideo ter, quia per uirtutem crucis pariter Trinitas operatur. Sequitur: Rationabilem, id est rationabiliter oblatam, ut qui recte offerimus, recte etiam diuidamus. Deinde quid sub illis tribus uerbis implorauerit sacerdos, manifestius ostendit. Cum dicit: Ut nobis corpus, etc., subaudias hec oblatio. Sensus, de hac oblatione panis et uini fiat nobis, id est ad profectum nostrum caro et sanguis Christi.

Hec dicendo semel fit crucis signum super panem,  et semel super calicem, ut per uirtutem crucis una intelligatur, in utroque operatio Trinitatis cuius memoria facta fuerat in tribus signis premissis. Nonnulli tamen quinque signa referunt ad quinque Christi uulnera. Hac igitur oratione premissa, sacerdos in fide nil hesitans accedit ad Actionem secundam.



CAP. XXXII. De Actione secunda.

Qui pridie quam pateretur, etc. Ad hec uerba potentia et efficacia, sicut scriptum est: Ecce dabit uoci sue uocem uirtutis . Ad hec, inquam, uerba, Hoc est corpus meum, fit super omnem humanam rationem diuina uirtute, humana sollicitudine, de cibo corporis, esca spiritualis; et descendente super panem et uinum immense maiestatis  uirtute, tam ueram diuinitatem et humanitatem Christi in celo regnantis accipimus, quam ueram substantiam ignis a sole supposita crystalli sphera exigua mutuare possumus. Sole manus Christi tornatiles, auree, plene hyacynthis , eius qui dicit: Sine me nichil potestis facere . Hec operantur per manus sacerdotis, que manibus suis conformate sunt maxime, quia ut hec operari cum ipso et per ipsum et cum ipso possint, oleo sacro consignate sunt. Tam sacram igitur hostiam super inuisibile fidei altare offerens sacerdos, non iam ut prius timide loquitur, neque hostiam nominat seruitutis, sed cum exsultatione et letitia spirituali dicit: Preclare maiestati tue offerimus  de tuis donis que uidelicet nobis dedisti ad corporis sustentationem, ac datis, que scilicet tibi sacrificando dedimus. Hec enim uirtute tua in corpus et sanguinem Filii tui consecramus, Hostiam puram et purificantem, sanctam, et sanctificantem, immaculatam et immaculatos efficientem, id est panem sancte uite, non temporalis, non animalis, sed spiritualis et eterne, et calicem qui in perpetuum saluare et satiare potest, et ideo salutis eterne. Notandum quod consignatio facta super panem et calicem ante consecrationem quasi oratio est ut consecratio compleatur; post consecrationem uero iterata consignatio, consecrationis iam adimplete quedam est testificatio. Illud quoque pretermittendum non est quod in hoc Capitulo sancta Ecclesia misericordie  Domini tria proponit insignia, scilicet beatam passionem, ab inferis resurrectionem; et in celos gloriosam ascensionem. Primum uulnerat Ecclesiam caritate, alterum confortat fide, tertium letificat spe. Primo conformari nos oportet in Actione prima; secundo in Actione secunda, mysterium fidei cum deuotione precum offerendo; tertio in tertia, Christum Dominum in dextera Patris gloria et honore coronatum contemplando. Dicit enim: Hoc facite in meam commemorationem .



CAP. XXXIII. Quid petat oratio Actionis secunde.

Sequitur: Supra que propitio. Post oblationem ueri et summi sacrificii super idem altare fidei offert sacrificium orationis, et altius adhuc aliquid expetit,  cui donec per corpus Christi in celis Deo uniatur et per humanitatem diuinitati coniungatur, nil sufficit. Quippe qui scalam sibi erexit, ascendere satagit. Unde et post tantam oblationem accingit se adhuc ad orationem, dicens: Supra que propitio, etc. Et quasi per gradus ipsius scale ascendens commemorat munus Abel pueri, sacrificium Abrahe patriarche, oblationem Melchisedech sacerdotis, qui in pane et uino speciem ueri sacrificii eleganter expressit, sicut Abraham ueritatem in filio, et Abel innocentie munus in agno. Quod dicit: Sicut accepta habere dignatus es munera, etc., non optat similiter acceptari oblationes , sed offerentes. Hac itaque oratione  fretus cum fiducia accedit ad Actionem tertiam.



CAP. XXXIu. De Actione tertia.

Sed quoniam ad illud summum et sublime altare propitiatorium inuisibile, uidelicet in conspectu diuine maiestatis, ubi summus et perpetuus Sacerdos assistit uultui Dei Patris, nondum ut uult ualet ascendere, sicut ipse ante altare uisibile se inclinans significat, rogat per manus angeli, sui uidelicet custodis, suum eo sacrificium perferri, ut uirtuti sacramenti ipsius communicet, ut per corpus Christi quod in celo est, et de altari uisibili in terra suscipitur, ad summam propitiationem Dei perueniat, et ei uniri mereatur. Hec est enim illa perfecta benedictio, de qua dicit: Omni benedictione celesti et  gratia repleamur. Sacrificium per manus angeli perferri nil aliud intelligimus quam ipsum cooperari nostre deuotioni. Cooperatur autem nobiscum pro nobis orando, modoque mirabili et inuisibili bona mentibus nostris suggerendo. uel forte singulare posuit pro plurali, angeli pro angelorum. Dicit enim beatus Gregorius, libro Dialogorum Iu, quod in ipsa immolationis hora ad uocem sacerdotis aperiuntur celi, adsunt angelorum chori, summis ima sociantur, terrena celestibus iunguntur, et fit unum ex uisibilibus et inuisibilibus.



CAP. XXXu. De Oratione pro defunctis.

Sequitur Memento etiam, Domine, etc. Sicut in prima Actione, ubi uite animalis sustentamenta  offerebat, rogabat pro uiuis: ita in hac tertia, ubi posteriorum oblitus et in anteriora se extendens uniri Deo querit, rogat pro defunctis qui eodem indigent cibo, ut merito caritatis dum aliis orat quod sibi, impetret et sibi et aliis. Sciens autem quosdam saluandorum  post decessum suum penis purgatoriis detineri, primo eis locum refrigerii rogat concedi, deinde lucem, ut Deum sicut est uideant; ad ultimum pacem de qua dictum est: Pacem meam do uobis, pacem relinquo uobis , pacem scilicet super pacem, quam etiam paulo post in tertia repetitione Agnus Dei, Ecclesia sibi donari postulat dicens: Dona nobis pacem. Hec pax in unitate capitis et membrorum consistit.



CAP. XXXuI. De mystico superhumerali.


Sequens Capitulum nobis quoque commemorat nomina sanctorum, quorum interuentu sacerdos uult impetrare quod postulat. Et uidetur hoc quoque de legali sacerdotio sumptuum. Sicut enim in rationali sacerdos legalis ferebat in pectore XII lapides pretiosos duodecim nominibus filiorum Isrel insculptos, sicut supra dictum est, ita in superhumerali ferebat super humeros duos lapides onichynos auro inclusos et eisdem nominibus insignitos. Sex quippe nomina in uno erant, et sex in altero. Noster uero sacerdos, sicut supra diximus, nomina sanctorum, quos memorat uerbis, tunc portat in rationali pectoris, cum eos imitatur sanctitate et puritate mentis;  tunc autem in superhumerali super utrumque humerum, cum in dextera prosperitatis et in sinistra aduersitatis imitatur eos prout potest in perfectione operum. Sequitur: Per quem hec omnia, Domine, semper bona creas. Scriptum est: Qui uiuit in eternum creauit omnia simul . Quomodo igitur semper creat? Sed omnia corpora creauit simul, quantum ad materiam; quotidie autem creat, id est facit, singulis tribuendo speciem propriam, secundum illud: Pater meus usquemodo operatur et ego operor . In eo autem quod dixit, hec omnia id est huiusmodi omnia . uide ordinem: prime Deus panem et uinum creat per naturam. Eadem in altari  oblata sanctificat per gratiam, per uerba Actionis prime. Iam tunc enim ante sanctificationem sanctificata sunt et a communibus usibus separata. Deinde per sacra uerba secunde Actionis sanctificata promouendo uiuificat, dum ea in corpus et sanguinem Christi transubstantiat, et benedicit, dum eis summe benedictionis effectum tribuit, que est in unitate capitis et membrorum, de qua tertia Actio meminit. Signa tria crucis que hic fiunt operatione Trinitatis per uirtutem crucis, ostendunt facta esse que premissa sunt. Signa enim facta hucusque post consecrationem non consecrationem operantur, sed eius faciunt commemorationem siue testificationem, sicut supra diximus.



CAP. XXXuII. De signis ultimis quid a reliquis differunt in causa.


Per ipsum et cum ipso. Signa crucis que hic ultimo fiunt, alia causa fieri dignoscuntur quam omnia superius posita. Siquidem ista nec propter consecrationem fiunt, nec propter iam facte consecrationis testificationem siue memoriam. Quare ergo fiant, et quare quinquies, et quare ter in calice et bis extra calicem fiant, breuiter aperiendum est. Ipsa capituli uerba plane indicant, ad quid hec signa crucis fiant. Quoniam enim Iudeis crux quidem est scandalum, gentibus autem stultitia , ne toties iterata consignatio et in memoriam Trinitatis triplicata ignominiam potius parere uideretur quam laudem, ideo signum crucis ter repetens in calice propter Christum, cuius sanguis ibi est, et bis extra  calicem propter Patrem et Spiritum sanctum, asserit crucem ad totius Trinitatis pertinere gloriam et honorem. Per ipsum, inquit, Christum scilicet per quem gloria Patris innotuit, et cum ipso. Neque enim ipse Christus alienus esse potest a gloria Patris cum quo ipse est unus Deus, et in ipso. In ipso namque est plenitudo diuinitatis. Unde gloria est Deo Patri qui talem genuit Filium, et Spiritui sancto cuius operatione in utero uirginis est conceptus.

Sed cum unum tantum signum fiat nominando Patrem, et unum tantum nominando Spiritum sanctum, quid sibi uolunt tria signa pro nominando Christum in calice facta? Propter trinam prolationem  pronominis Christum designantis triplicatur etiam signum crucis. Cum enim pronomen, ut ait grammaticus, ad omne pertineat suppositum, si in prima prolatione pronominis fieret signum, et in aliis non fieret, ad aliam siue alias uideretur referendum esse personas. Notandum etiam quod cum alia signa sola manu sacerdotis fiant, ista fiunt de corpore Christi. Hic enim ipsa Christi crucifixio representatur, quasi Christus quem presentem credimus, sic pro nobis in ligno crucis est extensus. In fine Capituli huius eleuat uocem sacerdos, ut eius continentia ab omnibus confirmetur dum respondent. Amen.



CAP. XXXuIII. De eleuatione sacramenti; quid significet.


Et ut ostendat sacerdos qualiter per Christum gloria Trinitati sit acquisita in mentibus fidelium, quantum potest exprimit passionis mysterium. Post signa crucis utraque manu eleuat sacramentum corporis et sanguinis Christi, et paulo post deponit; quod significat eleuationem corporis Iesu Christi in cruce, et eiusdem in sepulcrum depositionem. Unde et calicem corporali palla tegit, quod significat sindonis inuolutionem. Cum igitur calix hucusque pro cautela coopertus fuerit hoc pro mysterio cooperitur. Interdum sacerdos ad Dominicam Orationem accedens, ut presente magistro petitiones quas ipse facere docuit, meliorem sortiatur effectum premittit,  Diuina institutione formati quia Mattheo et Luca testantibus, sic orare Christus instituit. Competenter autem subiungit Audemus dicere. Nisi enim Christus instituisset qualiter homo, terram et lutum se esse cognoscens, Deum Patrem suum nominare auderet? Notandum quod in Oratione Dominica uII sunt petitiones omnia que petenda sunt continentes. In cuius expositione multa a sanctis Patribus dicta leguntur; sed quia mens orantis tot ea hora capere non potest, nos de singulis petitionibus pauca dicere uolumus, ut qui orat intelligere possit quid petat, et intelligens deuotior fiat. Ad hoc enim orando uerba proferimus, ut nobis affectum deuotionis excitemus non ut Deum qui omnia nouit quod nostra postulet mens doceamus.



CAP. XXXIX. De Oratione Dominica; que est oratio Actionis tertie.


Pater noster, qui es in celis  Hoc totum quasi prologus est et captatio postulantis. In quo etiam magna impetrandi datur fiducia. Quid enim negabit filiis, quibus iam dedit ut Pater sit? Sed qui Deum Patrem uocamus, cauendum nobis a sordibus, ne tanto Patre indigni simus. In celis, id est in sanctis. Cum Deus in omnibus creaturis sit per essentiam in solis bonis est per inhabitantem gratiam. Prima petitio est que sequitur. Sanctificetur nomen tuum in nobis ut de bona et spirituali conuersatione filiorum glorificetur Pater noster. uel nomen Patris in ipso sanctum ab eterno, tunc in nobis sanctum et uenerabile habetur, cum bonum Patrem  tanquam boni filii non timore sed amore offendere cauemus. Qualiter in nobis impletur secunda petitio que dicit, Adueniat regnum tuum? Istud siquidem non solum de futuro regno cum ei plene subiiciemur, sed et de presenti potest accipi quia tunc regnum Dei efficietur in nobis cum ei soli et deuote seruiemus, iam scilicet liberati a regno peccati et dominio diaboli. Sequitur: Fiat uoluntas tua, non nostra; Sicut in celo, id est, sicut in angelis, ita et in terra, id est in nobis hominibus. Hec non assequimur hic nisi ex parte, in futuro autem plene. Hec enim tria que in premissis postulamus, in sanctis hic inchoantur et quotidie augentur, in futuro autem plene consummabuntur. Quatuor uero que sequuntur presentis tantum uite sunt. Ibi enim  nemo indigebit pasci, nulli debita dimittentur, nemo tentabitur, nulla ibi mala a quibus aliquis liberetur. Quarta petitio est: Panem nostrum quotidianum da nobis hodie. Panis quo quotidie egemus ne in hac uia peregrinationis nostre deficiamus, spiritualis est anime cibus, affectus uidelicet ex dulcedine Dei, et sapor quidam suauissimus, quo anima in oratione interdum reficitur. De hoc pane dicitur: Gustate et uidete quoniam suauis est Dominus . Hoc manna uerus Isrel per desertum huius seculi interius pascitur, donec terram promissionis ingressus de ipsa suauitatis Dei facie satietur. Ibi igitur panis iste non quotidianus, sicut hic petitur, sed unus erit, id est non sicut hic, modo aberit modo aderit, sed uno et eodem modo sufficienter et  indesinenter in eternum satiabit. Notandum autem quod dum panem petis, omnia comprehendis quecunque necessaria et ad sustentationem corporis et anime tanquam uiaticum tue peregrinationis a Creatore exigis. Et nota quod dicit hodie, quasi hoc die presentis scilicet uite, id est quandiu in hac uita sumus. Quinta petitio est, Et dimitte nobis debita nostra, id est penas pro peccatis debitas Sicut et nos dimittimus debitoribus nostris. Si enim non dimiserimus peccantibus in nos nec Deus dimittet nobis peccata nostra. Sexta petitio Et ne nos inducas, id est ne permittas nos induci et cadere in tentationem. Non est malum tentari, sed est bonis uictorie occasio. Hic igitur solum orandum est ne inducamur in tentationem, id est ne uincamur. Septima  petitio est id quod sequitur: Sed libera nos a malo. Quasi dicat: Non solum non sinas induci, sed etiam ab his tentationibus libera nos in quas iam sumus inducti. Hoc septimum chorus succinit in quo se orasse cum sacerdote ostendit. Ad hoc enim fuerat inuitatus: cum sacerdos ante Orationem Dominicam diceret, Oremus. Deinde subiungit sacerdos, Amen, ad petitionem omnium premissarum confirmationem. Dum dicit sacerdos, Da propitius pacem in diebus nostris, Patenam, quam diaconus usque ad Panem nostrum tenuerat, de manu diaconi suscipit, et in altari ut fractionem super eam faciat deponit. Nos tamen hanc fractionem ad cautelam facimus super calicem. Tertia pars, que in calice ponitur,  propitiatio est pro uiuis, opusque sanguinis et carnis expiat illa caro sanguini admista. Reliquarum altera est propitiatio pro fidelibus defunctis qui nostris orationibus indigent quia adhuc in penis detinentur: Altera est pro iam triumphantibus gratiarum actio. Sergius tamen Papa aliter super his loquitur. uult enim significari per corporis et sanguinis commistionem, corporis et anime Christi in resurrectione factam coniunctionem. Ait enim ita: Pars oblate in calicem missa, corpus Christi quod iam resurrexit monstrat; pars comesta, ambulantem super terras; pars in altari usque ad finem misse reposita membra Christi, id est, sanctorum corpora usque ad finem seculi in sepulcris quiescentia.



CAP. XL. Quare pax datur ante communionem.


Congrue autem pax datur ante communionem, quia quicunque prius fratri non reconciliatus communicare presumpserit, iudicium sibi manducat et et bibit . Agnus Dei ter cantatur, ut uerus Agnus cuius carnem et sanguinem sumimus nobis propitietur. Primo rogamus ut nobis misereatur, peccata relaxando; secundo ut nobis misereatur, deuotos sibi faciendo; tertio, ut nobis pacem donare dignetur: que hic initium habet in sanctis et in beata uita perficietur. Hec tria tres premisse postulant Actiones. In huius pacis signum sacerdos prius osculum porrigit diacono, et diaconus subdiacono: et ille ceteris. Quia Christus pacem mundo attulit, quam primo maioribus, scilicet apostolis,  deinde per eos minoribus nuntiauit. Unde Suscipiant montes pacem populo .



CAP. XLI. De communione.

Cantus Communionis quem post cibum salutarem canimus, gratiarum actio est, iuxta illud: Edent  pauperes et saturabuntur et laudabunt Dominum . Oratio in fine misse dicitur ut recessuri ad propria orationibus muniantur Ecclesie ne illecebris seculi capiantur. Diaconus dicens Benedicamus Domino, ad gratiarum actionem populum inuitat. In festis tamen diebus in quibus preclara Christi misericordie insignia recoluntur, et Gloria in excelsis Deo canitur, dicit diaconus Ite, missa est, solemni uocis pronuntiatione rei exprimens dignitatem. Sensus: Ite, quasi reuertimini ad propria; sed ne sicut a laboribus terrenis, ita ab honestis cogitationibus uacetis, missa est quam audistis. Sedistis ad mensam diuitis, mementote ei similia preparare . Ab hac missione, id est dimissione missam dicunt appellari uel a missione, id est legatione,  quia in ea legatio Christi representatur, uel quia sacerdos in ea pro nobis ad Deum legatione fungitur. uel ideo a missione quia in ea catechumeni et qui sacramentis interesse non debent, foras mittuntur.



LIBER TERTIUS. DE SPECIALIBUS MISSARUM OBSERuATIONIBUS IUXTA TEMPORUM uARIETATEM ET CAUSARUM.



INCIPIUNT CAPITULA.

    CAP. I.---De officio misse in ieiuniis Quatuor Temporum.
    CAP. II.---Quare Lectiones due legantur feria quarta; una, feria sexta, et quatuor in Sabbato Quatuor Temporum.
    CAP. III.---De Oratione super populum quadragesimali tempore.
    CAP. Iu.---Quare in Aduentu Domini cantica letitie taceantur.
    CAP. u.---Quare in Natali Domini terne misse celebrantur.
    CAP. uI.---Quare in festo B. Ioannis Bap. due misse.
    CAP. uII.---De repetitione uerborum in uersibus Offerende, »uir erat.«
    CAP. uIII.---Quare cantica letitie in festo Innocentium taceantur.
    CAP. IX.---Quare in Aduentu Domini et Quadragesima  ministri altaris casula utantur et non propriis indumentis.
    CAP. X.---De Septuagesima.
    CAP. XI.---De Sexagesima.
    CAP. XII.---De Quinquagesima.
    CAP. XIII.---De Quadragesima.
    CAP. XIu.---De Capite ieiunii quadragesimalis.
    CAP. Xu.---Quare scrutinium quarta hebdomada celebretur et feria quarta.
    CAP. XuI.---De officio Sabbati quod intitulatur Sabbato uacat.
    CAP. XuII.---De officio misse in quarta feria post Dominicam palmarum.
    CAP. XuIII.---De officio ferie quinte ante Parasceuem.
    CAP. XIX.---Quare altaria ipsa die denudentur.
    CAP. XX.---De officio ferie sexte, et unde dicatur Parasceue et quare ea die altaria uino et aqua lauentur.
     CAP. XXI.---Quid significet cereus in sancto Sabbato erectus.
    CAP. XXII.---De officio misse in nocte paschali.
    CAP. XXIII.---Quid significet nouus ignis in cereo.
    CAP. XXIu.---Quare in principiis lectionum hac die tituli taceantur.
    CAP. XXu.---Quare hac die tripliciter fiant litanie.
    CAP. XXuI.---Quod paruuli in fide Ecclesie saluentur.
    CAP. XXuII.---Quare paschali hebdomade in albis celebretur.
    CAP. XXuIII.---Quare Introitus non cantatur ad missam Sabbato sancto.
    CAP XXIX.---Quare post Alleluia cantetur Tractus.
    CAP. XXX.---Quare ante Euangelium cerei non ferantur.
    CAP. XXXI.---Quare in eadem missa Agnus Dei non cantetur.
    CAP. XXXII.---De officio sancti Pasche.
     CAP. XXXIII.---Quare a Pascha usque ad Pentecosten non cantetur Responsorium.
    CAP. XXXIu.---Quare in diebus ieiunii Alleluia non cantetur ad missam.
    CAP. XXXu.---Quare in die Pentecostes baptismus celebretur.
    CAP. XXXuI.---De officio missarum intra hebdomadam Pentecostes.
    CAP. XXXuII.---De officio misse pro defunctis.





CAP. I. De officio in ieiuniis Quatuor Temporum.

De officio misse seruata, prout potuimus, breuitate locuti, ad speciales obseruationes que pro temporum uarietate fiunt in missa, stylum uertimus. Sciendum est igitur quod per Quatuor anni Tempora, scilicet uer, estatem, autumnum, et hiemem, in quibus in multis deliquimus omnes, constituit  primitiua Ecclesia quatuor celebrari ieiunia; quibus pro quantitate criminum alii plus alii minus abstinentes, peccata sua deflerent. Fit autem unum quodque horum ieiunorium spatio XL dierum. Ratio horum quatuor ieiuniorum et XL dierum in singulis tum ex Euangelio tum ex lege colligitur. Ex Euangelio, quia Dominus XL dies ieiunauit; ex lege, quia Moyses bis ab omni cibo XL diebus abstinuit. Similiter Elias XL diebus ieiunus permansit. Ecce quatuor ieiunia et unumquodque XL dierum. Unde et Ecclesia in singulis Quatuor Temporum spatio XL dierum celebrat ieiunia, que specialiter ieiunia Quatuor Temporum dicuntur. Pro ordinandis celebrare consueuit Ecclesia. Unde in ipsis diebus Pentecostes quando septiformis Spiritus et neophytorum celebratur festiuitas,  ieiunia fiunt. De quibus Beda in Homilia sua dicit: Quod uero inter hec ieiuniorum castigatio repetitur, de ipsorum apostolorum exemplo sumptum credere debemus; qui, accepto Spiritu, quo perfectius noua celestium bonorum suauitate fruebantur, eo altius mentem a memoria deliciarum abstulere terrestrium. Iam enim aduenerat tempus illud de quo Dominus predixit querentibus cur discipuli eius non ieiunarent: uenient, inquit, dies cum auferetur sponsus ab eis, et tunc ieiunabunt . Singula autem ieiunia Quatuor Temporum tres habent dies, propter singulorum Quatuor Temporum anni tres menses. Pro singulis igitur mensibus singuli dies ieiunio deputantur, scilicet feria Iu, uI et uII. Quarta, quia eo die fecerunt consilium Iudei ut occiderent Christum;  sexta cum eum occiderunt; septima Romano more ieiunio concluditur propter tristitiam apostolorum de morte Domini, ut Innocentius narrat in Decretalibus: Sabbatum, inquit, ieiunandum esse ratio euidentissima demonstrat; nam si diem Dominicum ob uenerabilem resurrectionem Domini nostri Iesu Christi non solum in Pascha celebramus uerum etiam per singulos circulos hebdomadarum ipsius diei imaginem frequentamus, tametipsi sexta feria propter passionem Domini ieiunamus Sabbatum pretermittere non debemus, quod inter tristitiam atque letitiam temporis illius uidetur inclusum.



CAP. II. Quare due Lectiones legantur ad missam feria quarta; una feria sexta, et quatuor in Sabbato Quatuor Temporum.

 Quarta feria leguntur due Lectiones ad missam, quia quarta etate mundi, scilicet a Dauid usque ad transmigrationem Babylonis, et lex et prophetia uiguerunt; et eos qui ordinandi sunt admoneri oportet ut habeant scientiam legis et prophetarum. Sexta feria una legitur, quia lex et prophetia in uno Euangelio recapitulantur: quod legitur in sexta etate mundi. In Sabbato uero, quando ordines fiunt, Lectiones quatuor leguntur, quia quatuor ordines sunt benedicentium Deum, quos Psalmista numerat, dicens: Domus Isrel, benedicite Domino; Domus Aaron, benedicite Domino; Domus Leui, benedicite Domino; qui timetis Dominum, benedicite Domino . Has benedictiones ita explanat Augustinus in libro super Psalterium. Benedicite, populi  Dominum; hec est domus Isrel generaliter. Benedicite, prepositi; hec est, domus Aaron, Benedicite ministri; hec est domus Leui. Qui de ceteris nationibus timetis Dominum, benedicite Domino. Omnes ergo una uoce dicamus quod sequitur: Benedictus Dominus ex Sion qui habitat in Ierusalem . In istis ergo quatuor Lectionibus inuitantur ordinandi ad imitanda uestigia antiquorum Patrum, qui predictis quatuor ordinibus distinguuntur si quatuor debent dici; quorum primus omnes inclusit, et reliqui in partes diuidunt. Post illas quatuor, de camino ignis legitur proximo loco ante ordinationem, quia nec potest rite accedere ad consecrationem qui prius non transierit per fornacem. uasa figuli probat fornax, et homines iustos tentatio tribulationis  . Grauitatem et humilitatem quas ordinatus debet seruare, Tractus ostendit. Tractus enim, quia humilitatis tempore solet celebrari, semper in causa humilitatis ponitur. Sequitur Epistola que est quasi sexta Lectio. He sex Lectiones apud antiquos Romanos quia nec omnes Latinam nec omnes Grecam nouerant linguam, et Grece et Latine legebantur. Unde secundum numerum lectorum duodecim Lectiones agere dicebantur.



CAP. III. De Oratione super populum in quadragesimali tempore.

In tempore quadragesimali preter illa que aliis temporibus in officio misse inseruntur, superadditur ultima benedictio, que Oratio super populum intitulatur,  quia si omni tempore necesse est paratum esse contra aduersarium, quanto magis in procinctu? Quadragesimali tempore scitaduersarius noster contra se ab Ecclesia parari conflictum, ac ideo instat fortius ad rapiendum, si forte aliquem negligentem inuenerit. Sacerdos autem, ut sapiens agonista, quanto in maiore periculo uidet Christi milites fore, tanto eos ampliori protegit benedictione. Et quia quanto maior est deuotio, tanto magis prodest benedictio, diaconus clamat ut humiliemus capita nostra Deo, et tunc sacerdos benedictionem apponit. In quadragesimali tempore non cantatur Alleluia; quod semper letitiam sonat, sicut uersus sequentes Pneuma euidenter ostendunt, sed loco Alleluia Tractus cantatur.  Tractus et in ipsa littera et in cantu tribulationem exprimit et laborem, ut: De profundis; ut: Commouisti; ut: Qui habitat; ut: Ad te leuaui, etc. Tamen quia in resurrectione cum sanctis gaudebimus, si nunc per confessionem et penitentiam nos preparauerimus, post duos Tractus meroris sequitur tertius Tractus letitiam sonans. uel hoc ideo fit, quia duobus temporibus, scilicet ante legem et sub lege, genus humanum in merore fuit, tertio sub gratia in letitia in Christum respirauit, De profundis et Commouisti, tribulationem: Iubilate uero sonat letitiam: item Qui habitat, et Ad te leuaui tristitiam; Qui confidunt, prefert letitie canorem. Similiter Sepe expugnauerunt me, et Deus, Deus meus, tristitiam: Laudate uero hymnizat letitiam.



CAP. Iu. Quare in Aduentu Domini cantica letitie taceantur.


Cum celebratur Aduentus Domini et in tempore quadragesimali, Gloria in excelsis Deo et Te Deum non cantamus in ecclesia, dalmatica et uestis subdiaconalis non portantur. Hec enim omnia pretendunt letitiam. Tempus autem Aduentus ad memoriam reducit tempus illud quo Messias exspectabatur, et de tanta aduentus eius dilatione uiui conquerebantur et mortui qui in inferno tenebantur. Tempus uero Quadragesime ab ipsa Septuagesima nostram commemorat captiuitatem, qua genus humanum a paradiso expulsum sub diabolo principe exsulabat, donec per Iesum sacerdotem magnum in huius redemptionis nostre figura reductus est in Ierusalem.  Quia ergo utrumque tempus meroris est, in utroque ab eis que letitiam preferunt abstinemus; non tamen equaliter, quia in Quadragesima prorsus Alleluia tacetur, quod non fit tempore Aduentus. Denique hec cuncta predictis temporibus ideo intermittuntur, ut in Natiuitate Domini et die Resurrectionis festiuius amplectantur, et ut Noui Testamenti gratia prestantior ueteri cognoscatur. Quoties non dicitur ad missam Gloria in excelsis, toties tacetur Ite missa est, quia tempore luctus et penitentie magis oportet in Ecclesia miserias commemorare, peccata deflere et Deum gratie auctorem benedicere. Unde et in fine misse dicitur Benedicamus Domino, quasi per quem a presenti miseria speramus liberari.



CAP. u. Quare in Natali Domini terne misse celebrentur.


Ante legem et sub lege Christus in figura iam immolabatur, sicut de eo scriptum est in Apocalypsi: Agnus qui occisus est ab origine mundi . Tempore autem gratie uere pro salute mundi est oblatus. Unde ut per commemorationem figurarum ueritas probabilior existat, quia sicut scriptum est: In hoc uerbum uerum est, quoniam alius est qui seminat, alius qui metit . Semel in anno, scilicet in natiuitate Domini constituit Ecclesia intra Natalis diei spatium ter missam celebrari: Primo in nocte, secundo sub auroram, tertio in die. Tempus ante legem, quasi nox fuit, nec lege nec  prophetiis, nec alia predicationis luce illustrata. Tempus sub lege quasi aurora fuit, nec penitus carens luce, nec plenam eam habens. Tempus gratie diei pleno comparatur. Prima missa tempus ante legem, secunda tempus sub lege commemorat, quia in utroque Christi immolatio in figura precessit. In tertia missa uera lux aduenisse monstratur, cum dicitur, Puer natus est nobis , etc. In aliis temporibus tantum semel in die missa celebrari precipitur, quia cessantibus figuris ueritas manet. Figure autem imo figurarum tempore propter ipsas. Ideo in Nauitate Domini non in alio tempore missarum solemnitates commemorantur, quia temporis gratie natiuitatis Dominice tempus fuit exordium. Unde in ipso temporis gratie principio precedentia  tempora que Christi figuras et signa pretulerant. ad memoriam reducenda sunt.



CAP. uI. Quare in festo beati Ioannis Baptiste misse due in quibusdam Ecclesiis celebrentur.

Beatus Ioannes Baptista legitur in Euangelio Luce repletus esse Spiritu sancto ex utero matris sue . Quapropter in exordio lucis diei quasi in exordio Natiuitatis sacrificium Deo offertur in honorem eius ad laudem Creatoris qui illum honorare dignatus est ex utero matris. Beatus Ioannes Baptista tribus insignibus triumphis excellenter refulsit. Ad hoc enim uenit ut uiam Domino prepararet exemplo sue conuersationis, qui triumphus celebratur in uigilia. Per baptismi ministerium claruit insignis. Huius ministerii triumphus recolitur in prima missa,  Nazereus uero permansit ex utero matris. Hoc donum recolitur in missa secunda in die.



CAP. uII. De repetitione uerborum in uersibus Offerende, »uir erat.«

In Offertorio uir erat in terra , non est repetitio uerborum. In uersibus uero est. uerba historici continentur in Offertorio, uerba Iob egroti et dolentis continentur in uersibus. Unde officii auctor ut affectuose nobis ad memoriam reduceretur egrotans Iob, in uersibus more egrotantium uerba repetiuit.



CAP. uIII. Quare in festo Innocentium cantus letitie taceatur.

In solemnitate Innocentium ad missam non cantamus Gloria in excelsis Deo, nec Alleluia nisi in die Dominica euenerit, ut nos quodammodo matribus de  morte filiorum lugentibus conformemus. uel ideo in die hac a uocibus letitie abstinemus, quia Innocentium anime ad inferos descenderunt sicut et omnium qui ante passionem Christi obierunt. Quia tamen infra Natiuitatis Domini dies, dies illa continetur, dalmaticam et uestem subdiaconalem non intermittimus.



CAP. IX. Quare in Aduentu et Quadragesima ministri altaris utantur casulis.

In diebus autem Aduentus Domini et Quadragesime ministri non utuntur huiusmodi uestibus sed casulis. Tamen quando proprium officium assumunt, casulis se exuunt, quia in proprio officio, id est legendo Epistolam uel Euangelium, eos qui ad predicandum  a Domino missi sunt representant. Casula autem talia significat opera que in itinere obseruari non possunt. Significat enim per latitudinem suam caritatis amplitudinem. Hec autem exigitur et in loquenda, propter quod collo circumdatur, et in operando, quia super utrumque brachium replicatur, et in cogitando quoniam pectus inde tegitur, et in portando aliorum onera, eo quod humeri inde ambiuntur. Hec autem in itinere obseruari non possunt. Unde Beda in Tractatu super Lucam: At uero sitim, famem, uigilias, nuditatem, lectionem, psalmodiam, orationem, laborem operandi, doctrinam, silentium, etc., huiusmodi si quis semper exsequenda putauerit, non modo se eorum fructu priuabit, sed et notam indiscrete obstinationis imo stultitie peruicacis  incurret: casulis itaque exuti sua peragunt subdiaconus et diaconus officia. Primo subdiaconus in memoriam illorum septuaginta duorum quos misit iehsu in omnem ciuitatem et locum quo erat ipse uenturus ; postea diaconus in memoriam apostolorum qui ad predicandum Euangelium missi sunt. Unde ad maiorem perfectionis notam cum subdiaconus sine casula suum peragat officium, diaconus casulam super sinistrum humerum portat plicatam; ut in hac uita que per sinistram significatur, se ad fratrum onera portanda significet esse paratum, nec ab operibus que per casulam significantur, etiam in itinere penitus uacuum. Sed quoniam de specialibus missarum obseruationibus agere proposuimus, de temporum quoque obseruationibus  quibus ecclesiastica congruunt, aliquid duximus inserendum.



CAP. X. De Septuagesima.

Septuagesima computatur nouem hebdomadibus ante Pascha Domini, et finitur post Pascha die Sabbati. Dies Dominica habet initium et in Sabbato finem. Populi enim Dei captiuitatem significat qui peccando recessit a Deo, et per misericordiam eius reuertitur ad requiem. Populus Dei detentus est in Babylonia captiuus sub numero annorum septuagenario? Quo expleto reuersus est in Ierusalem. Unde Ieremias: Seruient omnes gentes iste regi Babylonis septuaginta annis. Cumque impleti fuerint anni septuaginta, uisitabo super regem Babylonis , etc. Hec autem populi Isrelitici captiuitas  humani generis communem designat captiuitatem, que in paradiso tanquam die Dominica incepit, et in requie eterna que nomine Sabbati intelligitur, habebit finem. Quia ergo in Septuagesima et Isrelitici populi et nostra captiuitas, que toto mundi tempore per septenariam dierum reuolutionem duratura est, significatur, nos cum Isrelitico populo uocem gaudii et letitie intermittimus quasi cum eis in salicibus suspendentes organa nostra, et a deliciis abstinentes ostendimus qualiter Christiano uiuendum sit per totum tempus seculi. Per LXX namque sicut et per septem, totum tempus seculi intelligitur, quod septenario dierum uoluitur. Omnis enim numerus idem significat ei a quo denominatur, ut  quinquaginta idem est quod quinque, septuaginta idem est quod septem. Notandum autem quod in LXX annis Iudaice captiuitatis tempus reuersionis intelligitur. Unde circa finem Septuagesime, scilicet in festo Resurrectionis, per quam reuertimur ad celestem patriam, Alleluia cantamus nec Graduale intermittimus, quia adhuc in uia sumus, nec in patriam et adhuc gradimur. In Sabbato autem sequente duplex Alleluia cantamus, quasi iam in patria existentes et de duplici corporis et anime stola gaudentes. Officiorum institutor in his diebus nos uult esse sollicitos tribulatione, non letitia dissolutos: Dicit enim in Introitu: Circumdederunt me gemitus mortis, dolores inferni inuenerunt me . Augustinus in Psalmo: In his qui me circumdederunt  ut perderent, erant dolores inuidentie, qui mortem operantur, perducuntque ad infernum. Propter hos dolores nos possumus letari et securi esse, sed preparare nos debemus ad bellum. Unde Apostolus: Omnis, inquit, qui in agone contendit, ab omnibus se abstinet . In prima autem oratione misse sic habetur: Ut qui iuste pro peccatis nostris affligimur, etc.



CAP. XI. De Sexagesima.

Sexagesima percurrit intra Septuagesimam ad quartam feriam paschalis hebdomade. Hec quarta feria quartam etatem reducit ad memoriam, in qua Dauid et Salomon regnauerunt. In illa etate gens illa fide inclyta, regno Dauid et Salomonis gloriosa, templi etiam altitudine et decore formosa, regnum  Christi presignauit futurum, in quo uiui lapides in hac quasi ualle latomorum expoliti in uno Domini templo collocabuntur. Unde et feria quarta paschalis hebdomade in huius rei significationem habet Officium: uenite, benedicti Patris mei , etc. Ad illud regnum per sexagesimam tendendum est, id est per operum perfectionem que per senarium designatur. Senarius enim numerus, qui perfectus est numerus, eo quod ex omnibus partibus suis aggregatis consistit, significat perfectionem. Et quia Dominus hoc dierum numero opera sua perfecit, dat etiam intelligere operationem. Itaque senarius siue Sexagesima significat perfectam operationem per quam ad patriam tendere debemus. Sed quia ex nobis impotentes sumus, utpote a principio Septuagesime  nostre uenundati sub peccato, Introitu misse rogamus Dominum ut per eum a presenti exsilio liberemur: Exsurge, quare obdormis, Domine,  etc. Cui congruit sequens oratio: Deus, qui conspicis quia ex nulla nostra uirtute subsistimus, etc. Apostolus in Epistola sua nos confortat ne malis cedamus, Libenter suffertis insipientes, etc. , Tractus Commouisti ostendit terram commotam conscientia peccatorum. Post terram commotam semen inducitur in Euangelio: Exiit qui seminat etc.  in Septuagesima increpati sumus quia otiosi stetimus; in Sexagesima semen iacimus.



CAP. XII. De Quinquagesima

 Sequitur Quinquagesima, que ipso die Pasche finitur quia per quinque sensuum opera tendendum est ad resurrectionis gloriam. Quoniam ergo diuersis mundi illecebris et delectationibus sensus nostri facile capi possunt, et ipsa sensuum instrumenta quasi fenestre sunt, quibus mors intrat ad animam, nisi custodia apponatur, ideo in Quinquagesima tanquam in expeditione solliciti dicimus in Introitu misse, Esto mihi in Deum protectorem et in locum refugii, etc. . Ipsum precamur ducem militie nostre dicendo: Et propter nomen tuum dux mihi eris et enutries me . Apostolus in Epistola nos docet qualiter nos amari debeamus, et dicit: Nunc autem manent fides, spes, caritas, etc. . Triumphator militie nostre Deus est, cui dicimus  in Responsorio: Tu es Deus, qui facis mirabilia . Et iterum: Liberasti in brachio tuo populum tuum . Tractus precipit ut Deo seruiamus, non ei cui nosipsos uendidimus. In Sexagesima seminauimus, in Quinquagesima fructum colligimus in Euangelio. Nos enim sumus cecus ille qui quod deuote postulauit a Domino accepit. Tres itaque gradus notandi sunt in his tribus Dominicis. Prima Dominica planctum continet captiuorum sub dominio uitiorum esse nolentium. Secunda uoluntatem fuge demonstrat, dum Dominum dormitare putant nondum de eius auxilio securi et dicunt: Exsurge, quare obdormis, Domine?  Quasi: Nisi exsurgens affueris nobis, fugiemus. Tertia Dominica consilium agit quomodo se muniant; in qua Dominum  non iam tanquam dormientem alloquuntur dicentes, Esto mihi in Deum protectorem .



CAP. XIII. De Quadragesima.

Quadragesima, que sequente Dominica incipit, finitur feria quarta ante Pascha, que uocatur cena Domini. His XL diebus si duos sequentes addideris, erunt usque ad solemne baptisma dies XLII. Tot enim mansionibus filii Isrel peruenerunt ad terram promissionis. Tot etiam generationum computatione in Euangelio Matthei peruenitur ad Christum, Iechonia bis computato. In Quadragesima uiriliter pugnantibus de Dei adiutorio presumendum est. Unde dicit nobis quem in Quinquagesima protectorem inuocauimus: Inuocauit me et ego exaudiam eum, etc. Epistola prima: Tempore accepto exaudiui te, et  in die salutis adiuui te . In Responsorio: Angeli Domini, custodiant nos. In Tractu: Scuto ueritatis circumdati sumus. In Euangelio ad triumphum tendimus ut dicamus inimico: uade retro, Satana. Significat autem quadragenarius numerus totum tempus uite nostre, propter quatuor anni tempora quibus uiuimus, uel propter quatuor elementa, quorum in nobis concordia uiuimus. Queritur autem cur Dominus cito post baptismum ieiunium suum inchoauerit, cur nos quadragesimale ieiunium quod in illius commemorationem celebramus, usque ad tempus Passioni Christi contiguum differamus? Hoc autem ideo fit ut per Quadragesime obseruationem magis efficiamur idonei ad paschalis Agni comestionem; quem qui indigne suscipit, secundum Apostolum,  iudicium damnationis sibi manducat et bibit .



CAP. XIu. De Capite ieiunii quadragesimalis.

Quarta feria inter Quinquagesimam et Quadragesimam, ieiunium, quod protenditur usque in Pascha Domini, inchoamus. Usque ad istum diem in exspectatione fuimus. Hac die pugnam committimus. Hoc ostendit prima Collecta misse dicens: Concede nobis, Domine, presidia christiane militie sanctis inchoare ieiuniis. Quibus armis pugnare debeamus. Iohel ostendit: In ieiunio et fletu, et planctu, etc. . Et Euangelium: Tu autem cum ieiunas unge caput tuum, et faciem tuam laua, etc. . In hac die non est alia uarietas, nisi quia usque  ad hanc diem missa celebratur hora tertia; in hac et deinceps usque ad Pascha, exceptis Dominicis diebus, hora nona. Opinio est aliquorum propterea hac die inchoari quadragesimale ieiunium, quia subtractis diebus Dominicis, XL tantum dies sunt a memorata feria usque ad Sabbatum. Est autem alia ratio et fortasse ualidior. Siquidem ieiunando laboramus, ut nosipsos templum Domino ad inhabitandum preparemus. Unde eo dierum numero a consuetis ciborum delectationibus abstinemus, quo annorum numero templum in Ierusalem edificatum est, scilicet XLuI. Cepta est enim edificatio templi primo Cyri regis, et sexto Darii anno consummata. Qui sunt anni iuxta fidem Chronicorum XLu; siquidem Cyrus regnauit annos XXX. Post quem Cambyses  filius eius annos uIII. Post quem Magi qui eum interfecerunt, anno uno. Post quos Darius usque ad consummationem templi annos sex qui sunt, ut diximus, XLu anni. In Euangelio autem inuenitur Iudeis dicentibus: Quadraginta et sex annis edificatum est templum hoc , cum non amplius quam XLu reperiantur. Sed si historiam Iosephi sequamur, in qua post consummationem templi tres adhuc annos addit, in quibus peribolus, id est circum posita templo munitionum constructio, et quedam alia que remanserant perfecta sunt, uidebimus quod recte in edificatione templi XLuI annorum poterit summa computari in quibus eminentiora edificia fuerunt completa. Nulla in officio misse est uarietas a die prefata usque ad quarte septimane  feriam quartam.



CAP. Xu. Quare scrutinium quarta hebdomada celebretur et feria quarta.

In quarta feria quarte hebdomade quadragesime solemne scrutinium celebratur quod est iter ad baptismum. In hac baptizandi catechizantur. Catechismus autem duplicem continet instructionem, scilicet de fide et de moribus. Unde in missa prima Lectione, que secundum Ezechielem legitur, monstratur quomodo catechumenos congreget. Deus ad compagem corporis Christi, eripiens a priore uita, et faciens credere in Christum. Sic enim legitur ibi: Tollam uos de gentibus et congregabo uos de uniuersis terris, et adducam uos in terram uestram, et effundam super uos aquam mundam, et mundabimini  ab omnibus inquinamentis uestris, et ab uniuersis idolis uestris mundabo uos; et dabo uobis cor nouum, etc. . Quod Hieronymus sic super eumdem Ezechielem exponit: Creator enim omnium sum, peperci eis et sanctificaui illos, et glorie pristine restitui, ita ut super credentes et ab errore conuersos effunderem aquam mundam baptismi salutaris et mundarem eos ab omnibus abominationibus suis, et ab uniuersis erroribus suis quibus fuerant occupati, et darem eis cor nouum ut crederent in Filium Dei. Sic igitur prima Lectio de fide agit. Cui concordat Responsorium: uenite, filii, audite me . At secunda Lectio de moribus disputat, in qua dicitur: Quiescite agere peruerse, discite benefacere,  querite iudicium, subuenite oppresso . Et in conclusione ita: Et uenite et arguite me, dicit Dominus . Quod est, si ita feceritis et non reddidero uobis mercedem, merito me arguetis. Sequens Responsorium demonstrat catechumenos ad nomen Christianum debere transire. Beata gens, cuius est Dominus Deus eius, populus quem elegit in hereditatem sibi . uersus bonos mores electorum demonstrat. uerbo Domini celi facti sunt, et spiritu oris eius omnis uirtus eorum . Euangelium non dissonat ab hoc officio, dicente Augustino super Ioannem: Lauit ergo cecus oculos in ea piscina que interpretatur missus; baptizatus est in Christo. Si ergo quando cum in seipso quodammodo baptizauit tunc illuminauit, quando inunxit  oculos fortasse catechumenum fecit. Hoc autem officium quarta feria quarte hebdomade ideo celebratur, ut quarta seculi etas ad memoriam reuocetur. Quarta seculi etas, sicut Beda in Chronica sua testatur fuit a Dauid usque ad transmigrationem. Illa etas regno Dauid et Salomonis inclyta nostram in Christo gloriam prefigurauit. In illa etiam nostre glorie promissio facta est, dicente Domino ad Dauid: De fructu uentris tui ponam super sedem tuam . In illa constructio templi de marmore et de lapidibus pretiosis constitutionem presignauit Ecclesie de uniuersis gentibus per Christum congregate. Merito etiam quarta feria quarte hebdomade celebratur scrutinium, et de fide et de moribus instruuntur baptizandi in sancto Sabbato Pasche,  quia et quarta etas hominis laboribus apta est. Eos autem qui ad seruitium Dei accedere uolunt laboribus insistere oportet. Unde Salomon: Fili, accedens ad seruitutem Dei, sta in timore, et prepara animam tuam ad tentationem . A die prenominata usque ad Sabbatum ante ramos Palmarum, nulla est ostendenda uarietas.



CAP. XuI. De officio Sabbati cui titulus. »Sabbato uacat.«

De Sabbato autem ante ramos Palmarum, cui titulus in antiquis antiphonariis inuenitur: Sabbato uacat, dominus papa et eleemosynam dat; nostre etatis autem libri causa breuitatis sic habent: Sabbato uacat. Ecclesiastici institutor officii nullum huic diei  proprium aptauit officium ut se hac die eleemosynis uacasse ostenderet et ad idem inuitasse posteros. Hac autem die potissimum uir apostolicus et se et nos largitioni eleemosynarum uacare uoluit in memoriam deuotissime mulieris, ut quod ipsa in hac die fecit capiti, nos membris exhibere studeamus. Ait Euangelista Ioannes: Ante sex dies Pasche uenit Dominus iehsu in Bethaniam ubi fuerat Lazarus mortuus, quem suscitauit. Fecerunt autem ei cenam ibi . Et post pauca: Maria ergo accepit libram unguenti nardi pistici pretiosi, et unxit pedes Iesu, et extersit capillis suis pedes eius; et domus impleta est ex odore unguenti . Et cum indignaretur Iudas proditor, iuxta Mattheum ita Dominus approbauit opus mulieris: Quid molesti estis  huic mulieri? Opus enim bonum operata est in me Nam semper pauperes habetis uobiscum, me autem non semper habebitis . Et nos ergo pedes Domini ungamus, id est pauperibus Christi per compassionem solatia demus. Siquidem pauperes Domini pedes dicuntur, quia membra ipsius sunt loco adhuc inferiora, per unguentum autem solatia que animos demulcent non absurde intelligi possunt. Sic et Domini pedes capillis tergere est de eis que nobis superfluunt pauperibus subuenire. Capilli enim superflua corporis uidentur.



CAP. XuII. De officio misse in quarta feria post Dominicam Palmarum.

In quarta feria post Dominicam Palmarum uarietas est in misse officio ex adiectione Lectionis unius et Responsorii unius cum quinque uersibus,  quia eadem die fecerunt consilium Iudei ut Iesum occiderent. Unde sicut in sexta feria actus eorum, sic et in quarta feria consilium eorum ad memoriam reducitur. Leguntur itaque in hac feria, sicut et in sexta, due Lectiones, quia Christus simpla morte sua nostram duplam destruxit, scilicet corporis et anime. Introitus est: In nomine Domini omne genu flectatur celestium, terrestrium, et infernorum . Quod est: Omnis creatura rationalis Christo se subesse cognoscat: Quia Dominus factus est obediens, etc. , id est quia Christus per obedientiam et humilitatem meruit eamdem cum Patre habere gloriam; non eam tanquam sine meritis sibi indebitam accipiens, sed opus tanta remuneratione dignum perficiens. Quod autem dicit: In nomine Domini,  in ueneratione nominis intelligendum est, id est rei designate per nomen. Similiter habetur in Psalmo: Confitebor in seculum quia fecisti, et exspectabo nomen tuum, quoniam bonum est, etc. . Quod autem per nomen res nominis detur intelligi, testatur Ambrosius in Epistola ad Philippenses. Ait enim: Nomen euidens est quod non uocabulum, sed rem quamdam dicit acquisitam ei, sicut illud quod scriptum est. Et cognoscant, quia nomen tibi Dominus , hoc est quod tu es Dominus. In Oratione passio Domini memoratur, quoniam ea die Iudei de eius morte consilium fecerunt. Lectio sequens aperte passionem Domini predicat, dicens: Oblatus est quia ipse uoluit, et non aperuit os  suum . Et paulo post: Si posuerit pro peccato animam suam uidebit semen longeuum . De hoc semine dicit Isaias: Nisi Dominus exercituum reliquisset nobis semen, sicut Sodoma essemus . Semen enim sunt apostoli et apostolici uiri, quibus quasi iacto semine seges Ecclesie multiplicatur. Hoc semen longeuum esse dicitur per successiones, uel in seipso, quia iusti in perpetuum uiuent. Responsorium est: Ne auertas faciem tuam a puero tuo . uerba Christi ad Patrem. Puerum dicit Psalmista Christum propter simplicitatem et innocentiam. uersus ita sonat: Saluum me fac, Deus, quoniam intrauerunt aque usque ad animam meam, infixus sum in limo profundi, et non est substantia . Populi multitudinem, nomine aquarum  significat, sicut et in Apocalypsi: Aque quas uides, populi sunt et gentes . He aque intrauerunt usque ad animam Christi tollendam uoluntate ipsius Christi, dum eum occiderunt. Eosdem uocat limum profundi, in quo dicit Christus se infixum esse, seruata limi metaphora, id est corpore detentum esse. Secunda Lectio sicut et prima de passione Domini agit. Responsorium sequens non Tractus dici debet, sicut nonnulli putant, sed Responsorium, quia post singulos uersus a choro respondetur. Habet autem uersus ut innuatur quod peccata ueteris Ade per quinque sensus perpetrata passione noui Ade sunt deleta. uox enim ueteris Ade est que in uersibus illis sonat.



CAP. XuIII. De officio ferie quinte ante Parasceuem.


Quinta feria ante Parasceuem uarietas plurima est, non ex officio misse sed in officio. In ea namque oleum tripliciter consecratur. In ea reseruatur corpus Domini usque in crastinum. Oleum pro infirmis consecratur in ipso officio consecrationis corporis et sanguinis Domini. Infirmitates namque pro peccatis infliguntur. Unde in Euangelio Dominus roganti sanitatem sic ait: Dimittuntur tibi peccata tua . Dimissis enim peccatis et quod pro peccatis inflictum erat expellitur. Sacramentum Dominici corporis peccata, oleum uero consecratum infirmitates expellit, id est, diuina gratia per olei unctionem. Hinc enim Iacobus ait: Infirmatur quis in uobis,  inducat presbyteros Ecclesie et orent super eum ungentes eum oleo in nomine Domini; et oratio saluabit infirmum, et alleuiabit eum Dominus, et si in peccatis sit, dimittentur ei . Et in ipsa consecratione sic habes: Ad euacuandos omnes dolores omnesque infirmitates et omnem egritudinem corporis. Merito igitur eorum consecratio similis fit quorum in multis coniungitur effectus. Utrumque tamen, id est et sacramentum Dominici corporis et oleum consecratum, utrumque habent effectum quamuis propter sacramentorum species diuersas uerba diuidamus. Carnis enim et sanguinis erat in ueteri lege pro peccatis offerri, oleri autem est fessis et egris mederi artubus. Sed et Apostolus de Christo  loquens ait: Mortuus est propter peccata nostra, et resurrexit propter iustificationem nostram . Sic enim diuisit singulis sacramentis reddendo quod figurant cum utrumque propter utrumque fecerit Christus. Fit itaque olei infirmorum consecratio in ipso officio consecrationis Dominici corporis ante Canonis uerba: Per quem hec omnia, Domine, semper bona creas, et hec ipsa uerba sunt illius consecrationis conclusio. Unde intelligimus embolem esse supradicti officii post Agnus Dei, quando pacis signum dari solet; quod hac die propter Iude proditoris osculum non fit. Consecratur chrismale oleum, et postea consequentur oleum catechumenorum quia per hec duo homo ad pacem et concordiam angelorum reuocatur. Exorcismus namque olei facit diabolum a catechu  meno recedere; unctio uero chrismatis eum sanctificat et ei gratias dat, uel habitas augmentat. Ideo autem quinta feria olei consecratio celebratur, quia quidquid quinque sensibus committitur, scilicet uisu, auditu, gustu, odoratu, et tactu, per gratiam Dei in olei unctione deletur.



CAP. XIX. Quare eadem die altaria denudentur.

Die eadem altaria denudantur et sic relinquuntur usque ad uesperum, quod, nisi fallor, fugam apostolorum significat. Altare namque Christum significat. Apostoli uero siue alii discipuli uestes sunt Christi, de quibus scriptum est: Et relicto eo omnes fugerunt .



CAP. XX. De officio ferie sexte, et quare dicatur Parasceue, et quare altaria hac die aqua et uino lauentur.

 Parasceue, ut Beda ait, preparatio interpretatur. Quo nomine Iudei qui inter Grecos conuersabantur sextam Sabbati appeltabant, quod eo die que necessaria erant Sabbato, prepararent. Hec sexta feria sexte diei creationis coaptatur. Aptum quippe erat ut qua die Deus hominem creauit, ea perditum recrearet, atque redimeret. Hac die leguntur Lectiones ad immolationem Agni pertinentes. Hac die namque passionem Christi recolimus, et nostram quam ei debemus imitationem exhibemus dum pro hominibus hominum generibus oramus, sicut ille pro suis crucifixoribus. Et notandum quod sicut corpus Domini Iesu, quod de uirgine assumpsit, per agnum sine macula significatum est, ita et corpus eius,  quod nos sumus, per hedum. Utrumque Lectio commemorat. Agnus in cruce immolatus est hedus quotidie in mortificatione uitiorum immolatur. Tractus, Qui habitat in adiutorio Altissimi , longus est, quia quod nobis premittit precedens Lectio Osee tenere debemus in spe, sed longe est ut habeamus in re. uerba Lectionis hec sunt: uisitabit nos post duos dies; in die tertia suscitabit nos et uiuemus in conspectu eius . Ipsa resurrectio in fine Tractus memoratur: Longitudine dierum adimplebo eum et ostendam illi salutare meum .

Queritur quare hac die missa non cantetur, sed corpus Christi reseruatum die precedenti sumatur.  Ad quod dicitur, ex decreto Innocentii pape, missa hoc biduo non celebrari, ut in pastoribus Ecclesie status temporis illius apud apostolos ostendatur, qui sicut propheta predixerat, percusso pastore dispersi erant . Inde est etiam quod nec Dominus uobiscum, nec Deus in adiutorium his diebus dicitur nec aliquid eorum que pertinent ad presbyterorum officium. Queritur iterum quare hac die non sumatur sanguis Christi, sicut et caro Christi. Ad quod dico quod utrumque sub utraque specie sumitur. Sed qui species uini labilis non potest tuto reseruari, sine ea corpus Christi reseruari constitutum est, uel quia Dominus in cena dixit: Non bibam amodo de hoc genimine uitis usque in diem illum cum illud bibam nouum uobiscum in  regno meo . Ecclesia a die cene usque ad diem Pasche  de hoc genimine uitis bibere non consueuit. Porro de sanguine suo quem discipulis porrigebat loquebatur Christus, quem quantum ad speciem genimen appellabat, hoc post resurrectionem suam in regno suo, id est in regia claritate bibit ipse cum discipulis suis nouum, quia in resurrectione totus Christus quantum ad corporalem substantiam innouatus est. Hoc autem dixit cum discipulis se bibiturum, non quia post resurrectionem corporaliter illud bibit, sed quia discipulorum oblatione delectatus est, quando corpus eius et sanguinem in ipsius commemorationem, sicut preceperat,  participauerunt. Potest tamen et de uino simpliciter dictum intelligi quod ait: Non bibam de hoc genimine uitis, etc. , ut demonstratiuum pronomen non hoc demonstret quod tenebat Christus, sed speciem. Quasi: Non bibam de tali genimine uitis, tali secundum speciem. Unde alius euangelista sine pronomine demonstratiuo dixit: Non bibam de generatione uitis donec regnum Dei ueniat, etc. . Post resurrectionem enim et manducasse eum legimus cum discipulis et bibisse. Unde Petrus: Qui manducauimus et bibimu scum eo, postquam resurrexit a mortuis . Notandum quod hac die in orationibus quas ad limitationem Christi facit Ecclesia per singulas genua flectimus, ad ostendendam, imo ad  augmentandam mentis humilitatem, nisi quando pro perfidis Iudeis oramus qui hoc ante Dominum illudendo fecerunt: quibus per omnia que hac die erga Christum fecerunt dissimiles esse uolumus cum eorum mentionem facimus. Hac die uino et aqua lauatur altare, quia de latere suo Christus hac die aquam emisit et sanguinem.



CAP. XXI. Quid significet cereus nocte paschali ante baptismum erectus.

In principio officii ad noctem Pasche pertinentis in qua Christus resurrexisse creditur, benedicitur cereus. Cereus namque ad memoriam nobis reducit columnam populo Isrelitico datam a Deo in deserto que erat eis nubes ab estu protegens in die, et columna ignis lucem prebens in nocte .  Columna autem illa et cereus iste Christi figure sunt, qui et ab estu uitiorum protegit et lucem sapientie infundit. Hoc autem Christi beneficium et baptizandis promittitur, et baptizatis dum sunt in uia non subtrahitur. Unde columna illa populo data est Rubrum mare in figura baptismi transituro; et cereus noster erigitur in Ecclesia et accenditur priusquam catechumeni baptizentur. Nec hoc pretereundum est quod sicut columna predicta populo data est in tertia mansione ab exitu Aegypti, sic cereus nobis accenditur die tertia liberationis nostre que facta est in morte Christi. Quoniam, sicut diximus, uespera illa ad diem sequentem pertinet et uere antiqui iam fere transacto die Sabbati,  officium hoc celebrabant. Sed modernorum debilitas ad epulas festinans, tempus preuenit constitutum. Nobis ergo ab Aegypto spirituali exeuntibus, prima dies passio Christi, secunda qua descendit in infernum, tertia resurrectionis est dies.



CAP. XXII. De officio misse in nocte paschali.

Nocte prefata Lectiones quatuor leguntur ad missam. Catechumeni namque ad mensam Domini uocantur, id est, ad sanctam Scripturam, que per mensam quatuor pedum in tabernaculo Domini positam significata est. Siquidem quatuor mense pedes sunt quatuor expositiones sacre Scripture, scilicet historica, allegorica, moralis, anagogica. In quatuor huius noctis Lectionibus hec quatuor, si subtiliter inspexeris, poteris inuenire. Prima secundum  historiam nostre recolit creationis dignitatem. A qua quoniam peccando cecidimus, non sequitur canticum. Secunda lectio secundum allegoriam agit de liberatione nostra ab exsilio in quod per peccatum deuenimus. Agit namque de liberatione populi Isrel ab Aegypto, in qua nostra liberatio a spirituali Aegypto presignata est. Tertia Lectio moralis est: Apprehendent septem mulieres uirum unum in die illa, etc. . Septem enim mulieres, septem gratie sunt que spiritualiter dicuntur dona Spiritus sancti. Unde et septiformis Spiritus appellatur. De ablutione etiam sordium agit eadem Lectio, quod totum ad mores pertinet. Et est rectus ordo ut postquam instructi fuerint de purgatione baptismi, instruantur de moribus. Quarta  Lectio dicit: Audite audientes me, et comedite bonum, et delectabitur in crassitudine anima uestra . Quod ita Hieronymus super Isaiam exponit. Sermo diuinus non carnis bona, sed anime pollicetur. Hec igitur Lectio anagogen sapit, quia sub nominibus carnalium promittit bona celestia. Unde Beda: Anagoge est sensus ad superiora ducens, id est locutio que de premiis futuris et ea que in celis est uita futura siue mysticis siue apertis sermonibus disputat. Audiamus quid dicant catechumeni post admonitionem doctoris. Sicut seruus desiderat, etc. . Unde Augustinus: Et quidem non male intelligitur uocem eorum esse qui cum sint catechumeni ad gratiam sancti lauacri festinant.



CAP. XXIII. Qui significet nouus ignis in cereo.


Cereus uero nouo lumine accenditur, ut designet doctrinam Christi nouam que est in Nouo Testamento, siue nouam gratiam qua illustrata est nox singulariter Dominica, uidelicet Christi resurrectionem.



CAP. XXIu. Quare tituli Lectionum hac die taceantur.

In principiis Lectionum tituli tacentur ne catechumenis de gentilitate uenientibus, auctorum uel librorum Hebreorum nominibus auditis, Lectiones uilescant; semper enim inter Iudeos et gentiles quasi naturale odium fuit.



CAP. XXu. Quare tripliciter litanie fiant.

Litanie que fiunt circa baptisterii consecrationem  sunt intercessiones sanctorum pro renascentibus; ante et post aguntur, quia sicut legitur in Apocalypsi: Iris erat in circuitu sedis Dei . Quod sic Beda exponit: Sedes Dei in Ecclesia est; Iris autem, que post diluuium facta est ut esset indicium propitiationis, intercessionem sanctorum designat. Aguntur autem antiphone septene ante baptismum, ut Spiritus sanctus, cuius est gratia septiformis ueniat in aquam baptismatis. Quine aguntur dum baptizantur catechumeni, ut Deus dignetur quinque sensus eorum custodire ne illecebris secularibus capiantur Terne post baptismum, ut fidem sancte Trinitatis, quam professi sunt, toto corde, tota mente, totis uiribus custodiant.



CAP. XXuI. Quod paruuli in fide Ecclesie saluantur.

 Si eius etatis fuerint qui baptizentur ut rationis usum habeant et loqui sciant, ipse fidem suam profiteri debent, et in fide propria saluantur; si autem paruuli fuerint, in fide et confessione offerentium eos ad baptismum siue in fide generali Ecclesie saluari creduntur, sicut et Syrophenisse mulieris filia in fide et humili confessione matris legitur a demonio liberata dicente Domino: O mulier, magna est fides tua, fiat tibi sicut uis . Et sanata est, ut ait Mattheus, filia eius ex illa hora .



CAP. XXuII. Quare paschalis hebdomada in albis celebretur.

A Sabbato isto usque ad sequens Sabbatum per octo scilicet dies portantur albe uestes, ut ostendatur  qualia corpora recepturi sumus in octaua resurrectionis, et quales esse debeamus in Nouo Testamento. Sicut enim septem dies pertinent ad uetus Testamentum, propter Sabbatum, ita octo ad Nouum propter octauum diem resurrectionis. Unde Salomon: Da partes septem necnon et octo . Iam enim docebat populum suum ut non semper inhereret ueteri Testamento, sed transiret aliquando ad Nouum.



CAP. XXuIII. Quare Introitus non cantatur ad missam Sabbato sancto.

Introitus non cantatur ad missam die hac, quia Lectiones et cetera que premissa sunt locum tenent Introitus, imo plus sunt quam Introitus. Gloria in excelsis Deo  cantatur propter gaudium  resurrectionis Dominice. Notandum quod omnia usque ad Euangelium ad neophytos pertinent. In Oratione dicit sacerdos: Conserua in noua familie tue progenie Spiritum quem dedisti. Epistola: Sic consurrexistis cum Christo, que sursum sunt querite, ubi Christus est in dextera Dei sedens .



CAP. XXIX. Quare post »Alleluia« cantetur Tractus.

In eadem missa prius cantatur Alleluia pro gaudio Dominice resurrectionis in qua nobis resurgendi spes data est. Sed quia nostra resurrectio, quam habemus in spe, longe est adhuc in re, et ad eam per difficultates tendendum est, sequitur tractus.



CAP. XXX. Quare ante Euangelium cerei non ferantur.

In ipsa nocte non defertur lumem ante Euangelium,  quia mulieres occulte sine lumine ibant ad tumulum ut eum ungerent, sicut refert Euangelium, siue propter cecitatem cordis earum ignorantium resurrectionem.



CAP. XXXI. Quare in eadem missa »Agnus Dei« non cantetur.

In eadem nocte non cantatur Agnus Dei propter incredulitatem illarum mulierum commemorandum, quia quem non credebant esse Deum, nec credebant posse tollere peccata mundi. Presbyter tamen suum interim peragit officium, quia mulieribus et ipsis discipulis de resurrectione dubitantibus Christus et resurrexit et manifestum se fecit.



CAP. XXXII. De officio sancti Pasche.

Die sancti Pasche in Introitu per ora prophetarum presentat se Christus ex resurrectione Patri  suo in Ecclesia sua dicens: Resurrexi et adhuc tecum sum . In die hac et quinque sequentibus graduali canimus ad missam, quia ad gloriam, quam promittit Domini resurrectio, adhuc gradimur et gradiendo Deum laudamus. De peruentione tamen quam habemus in spe gaudemus, unde et Alleluia cantamus. In Sabbato autem duplex Alleluia canimus, quia Septuagesime finis est significat requiem que peregrinationis erit finis, quando duplici stola corporis et anime decorati Deum pro utraque laudabimus. Similiter in diebus Dominicis et festis usque ad octauam Pentecostes duo Alleluia cantamus propter memoriam Dominice resurrectionis, et nostre, cuius peruentionis figura precessit  in Sabbato predicto. In aliis diebus pro redemptionis nostre letitia unum Alleluia cantamus.



CAP. XXXIII. Quare a Pascha usque ad Pentecosten non cantatur Responsorium.

Ab octauis Pentecostes usque ad Septuagesimam in Dominicis et festis diebus Responsorium et Alleluia actionem eorum et letitiam siue laudem siue gratiarum actiones significant qui perseuerant in sanctitate, quam in baptismo receperunt. Ita enim in spe iam habent regnum futurum ut inter laboriosa opera Deo gratias agant. Siue ut alii dicunt, per Responsorium actiuam intelligimus per Alleluia contemplatiuam. Instruendi sunt homines de bonis actiue, que sunt eleemosyna, lectio, uisitatio infirmorum, et huiusmodi. Instruendi sunt etiam de  bonis contemplatiuis, que sunt consideratio eternorum, laus Dei. In illis autem diebus, qui sunt a Sabbato paschali usque ad octauas Pentecostes, non canitur Responsorium quia tempus illud nostram prefigurat resurrectionem, quando omnes erunt docibiles Dei, et omnia actiue uite opera cessabunt; sed tantum Alleluia cantabitur, id est letitia animarum de percepta immortalitate et receptione corporum agetur. Eamdem letitiam numerus quinquagenarius significat, qui apud Hebreos Iubileus appellatur.



CAP. XXXIu. Quare in diebus ieiunii »Alleluia« non cantetur ad missam.

Dies penitentiales et uigilie apostolorum et cetere in quibus confiteri peccata et humiliari et ieiunare  debemus ut ad gaudium quod in sequenti solemnitate celebratur peruenire mereamur, sine Alleluia transfiguntur quia non est speciosa laus in ore peccatoris .



CAP. XXXu. Quare in uigilia Pentecostes baptismus celebretur.

In uigilia Pentecostes celebratur baptismus eo quod Dominus ascensurus in celum promisit discipulis suis dicens: Baptizamini Spiritu sancto non post multos hos dies , scilicet post decem; quod et factum est. Hac de causa celebrat Ecclesia baptismum decima die post ascensionem, ut cathecumeni nostri baptizentur Spiritu sancto, sicut et ipsi apostoli. Incipiunt autem dies Pentecostes ab ipso die Pasche, et terminantur die quinquagesimo, qui uulgo dies Pentecostes appellatur. Unde ipso  die canitur Antiphona ad uesperas: Hodie completi sunt dies Pentecostes, Alleluia, etc. In huius diei uigilia propter catechumenos Lectiones quatuor leguntur. Prima ad historiam pertinet, proponens ad exemplum obedientiam Abrahe. Secunda Lectic est: Scripsit Moyses canticum. De quo autem cantico hic dicat, cantor illico demonstrat, scilicet Attende, celum. Tam Lectio quam canticum allegorice de Christo et Ecclesia exponendum est. Tertia Lectio moralis, in qua septem dona Spiritus sancti faciunt de obedientibus uirum unum de quo dicebat Paulus: Donec occurramus omnes in uirum perfectum . Quarta Lectio anagogen sapit, que ad celestia tantum inuitat. Ecce quatuor pedes mense Domini  ad quam catechumeni uocantur. De letaniis circa baptismum dictum est supra. Alleluia cantatur pro gaudio emundationis quam neophyti recipiunt in baptismo. Sed quia plena emundatio, a pena uidelicet et culpa ad quam per hanc tenditur, longe est, et non nisi per difficultates nimias ad eam peruenietur, sequitur Tractus.



CAP. XXXuI. De officio missarum infra hebdomadam Pentecostes.


Quid in tota septimana que die Pentecostes incipit agere debeamus Beda in Homilia sua manifestat dicens: uerum hoc quoque quod nos statim peracta die quinquagesima non genua ad orandum curuamus, sed et illa; adhuc septimana stantes Domino supplicamus, et quamuis intermissa repetamus ieiunia, tamen alleluia quotidie personamus; nemo absque discretione apta et congrua ratione mysterii putet actitari. Quia enim Spiritus sancti septiformis est gratia, iure solemnitas aduentus eius per uII dies laude hymnorum debita simul et missarum celebratione recolitur.



CAP. XXXuII. De officio misse pro mortuis.

 In missa pro mortuis non cantatur Gloria in excelsis Deo , nec alleluia suauitatem et letitiam significantia, quia cantica letitia de proximi transitu dolentibus non conueniunt. Ministri enim altaris sicut gaudere cum gaudentibus., ita flere debent cum flentibus . Osculum non datur hic, quia ubi solemus dicere, Dona nobis pacem, in hoc officio quasi magis defunctorum quam nostri memores, dicimus: Dona eis requiem sempiternam. Summopere enim hic illis succurrere nitimur quos in hac uita nil amplius posse mereri cognoscimus. Anniuersarius dies ideo repetitur pro defunctis, quia nescimus qualiter se habeant in alia uita. Unde sicut anniuersarius sanctorum dies ad eorum honorem  repetitur, sic anniuersarius defunctorum dies ad memoriam reducitur ad ipsorum, si forte indigent, utilitatem. Triginta diebus continuis solet missa pro defunctis celebrari, ut quidquid in Decalogo legis deliquerunt, sancte Trinitatis miseratione deleatur. Denarius enim ternario multiplicatus tricenarium faci





LIBELLUS DE CANONE MYSTICI LIBAMINIS, EIUSQUE ORDINIBUS AUCTORE, UT uIDETUR, IOANNE CORNUBIENSI. *



CAP. I. De crucis dominice uirtute.


In uirtute sancte crucis et in sacramento altaris magna est conuenientia et magna efficacia, cum per utrumque excludantur contraria, et renouetur et sanctificetur Ecclesia. Duplici autem renouamur  ratione, ut scilicet prius exuamur uetustate, deinde induamur nouitate. Non enim potest fieri ut remanentes in uetustate induamur Christi nouitate, nec poterat fieri quod Paulus dicebat ex persona infirmi: Nolumus exspoliari, sed superuestiri . Unde  filiis Zebedei petentibus ut unus sederet ad dexteram et alius ad sinistram dictum est: Potestis bibere calicem quem ego bibiturus sum?  Quasi diceret: Prius compatiendo et commoriendo oportet uos exui uetustate, ut postea possitis ad dexteram meam uel ad sinistram sedere, quod est indui nouitate. Hoc enim non est meum dare uobis, id est ueteribus, sed quibus paratum est a Patre meo , id est innouatis. Propterea et ipse Dominus iehsu prius quidem uoluit pati in ligno inferiori, deinde glorificari in ligno superiori. Ut scilicet prius exueret nos uetustate, deinde indueret nos sua nouitate. Prius enim legitur crucifixus, deinde titulus superpositus. Sic enim scriptum est: Baiulans sibi crucem exiuit in eum qui dicitur Caluarie  locum, ubi crucifixerunt eum. Scripsit autem et titulum Pilatus et posuit super crucem . Est enim septiformis uetustas nostra; est et septiformis uirtus sancte crucis et efficacia. Sunt enim quatuor corporis abominationes, et tres mentis corruptiones. Unde propheta: Corrupti sunt et abominabiles facti sunt . Corrupti sunt mente, et abominabiles facti corpore. Abutuntur enim quatuor elementis in corpore: Igne in oculis per curiositatem, ere in lingua per uerbositatem, terra in manibus per iniquitatem, quando pugno impie percutimus fratrem, aqua in fluxu seminis per libidinem. Hec sunt que de claustro eiiciunt fratrem. Unde propheta ingrediebatur ut uideret , ecce curiositas; uana loquebatur , ecce  uerbositas; cor eius congregauit iniquitatem sibi , ecce iniquitas. Egrediebatur foras , per libidinem. Corrumpimur etiam in mente triplici corruptione. In ratione naturali, per superbiam; in concupiscentia, per auaritiam; in ira, per inuidiam. Sunt autem in cruce quatuor dimensiones, latitudo, longitudo, sublimitas et profundum, et tres in titulo distinctiones: iehsu, Nazarenus, Rex Iudeorum . Latitudo misericordie fuit in Christi passione. Longitudo uite in resurrectione. Sublimitas glorie in ascensione. Profundum sapientie in occulta potestate, qua hec omnia fecit, qua et in nouissimo iudicabit. Profundum crucis occultum erat, et cetera manifesta patebant. Sic potestas adhuc occulta est qua Dominus iehsu omnia  predicta fecit; sed cum in fine iudicabit, manifesta erit, sicut scriptum est: Cognoscetur Dominus iudicia faciens . Unde et in quarto ordine Canonis memoria de tribus manifestis premittitur. De quarto autem, id est profundo quia occultum est tacetur. Quartus ordo est: Unde et memores, Domine, etc. Item in passione contemptus fuit sui, in resurrectione, contemptus mundi; in ascensione, amor Dei; in occulta potestate, timor. Contemptus autem sui excludit uerbositatem; contemptus mundi, curiositatem; amor Dei, iniquitatem; timor, libidinem. De tribus distinctionibus tituli: in Iesu fides intelligitur, sine qua nemo saluatur; in Nazareno spes; Nazareth enim flos interpretatur, de quo fructus  speratur; in rege Iudeorum, caritas, que est excellentior uia, que reges et sacerdotes facit. Fides autem illuminat rationem quam superbia excecabat, et excludit superbiam. Spes subleuat eternorum concupiscentiam quam auaritia inclinabat, et excludit auaritiam. Charitas temperat et ordinat iram, quam inuidia corrumpebat, et excludit inuidiam. Sic igitur uirtute sancte crucis et efficacia exuimur nostra uetustate, et induimur Christi nouitate. Ideo Dominus iehsu libenter crucem suam baiulabat, per quam de principe huius mundi triumphabat, per quam regnum mortis et peccati destruebat, et ad Ecclesiam gratiam et benedictionem transferebat. Unde Iacob filios Ioseph benedicturus, cum maior ad dextram et iunior ad sinistram esse positus,  facta cruce super minorem posuit dexteram, et super maiorem sinistram, significans in Spiritu santo Spiritus sancti gratiam per uirtutem sancte crucis ad Ecclesiam transituram. Similiter et sacramento altaris renouatur Ecclesia et sanctificatur. Sunt autem septem que in sacramento altaris utiliter attenduntur, scilicet que sit causa misse, que differentia, quis finis, que uirtus, quis ordo, que ratio, que utilitas. Causa misse tripartita est, scilicet honor sanctorum, salus uiuorum, et requies defunctorum. Premittitur autem quasi prologus oratio et inuocatio Trinitatis, in quo prelibatur et ostenditur que sit causa misse sequentis: Suscipe, sancta Trinitas. Ibi enim continetur ut sanctis proficiat ad honorem, nobis ad salutem, etc. Tripartita  est differentia. Secundum enim differentiam trium partium Ecclesie, sunt tres missarum differentie, ut alia dicatur de sanctis, alia de tempore, id est pro uiuis, alia pro fidelibus defunctis. Sunt quidem tres partes Ecclesie. Pars quedam est in exsultatione, pars in peregrinatione, pars in exspectatione, In exsultatione sunt sancti, qui Christi uestigia sunt secuti. In peregrinatione sunt uiui, qui subiacent tempori, id est uanitati. Unde Apostolus: uanitati subiecta creatura non uolens, etc. . In exspectatione sunt fideles defuncti, qui exspectant requiem. Secundum harum trium partium differentiam sunt tres differentie missarum et finium et officiorum. Finem enim alium habet missa pro sanctis, id est Ite, missa est; alium missa de tempore,  id est Benedicamus Domino. Alium missa pro fidelibus defunctis, id est Requiescant in pace. In fine misse pro sanctis, inuitatur ad illam gloriam in qua iam sancti requiescunt. Ite, missa est, quasi dicat; Hostia a Patre ad nos missa est, uel a nobis ad Patrem remissa est; ideo Ite id est festinate, sicut dicit Apostolus: Festinemus ingredi in illam requiem . Finis uero misse de tempore hortatur nos, qui sumus in tempore, ut benedicamus Domino in aduersitate et prosperitate, id est in omni tempore. Unde Dauid: Benedicam Dominum in omni tempore ; et alibi: Ad annuntiandum mane misericordiam tuam, et ueritatem per noctem . In mane prosperitas, que non ex meritis  nostris, sed ex misericordia sola datur. In nocte aduersitas, que in ueritate pro meritis redditur. In fine misse pro defunctis eis optamus requiem, et in principio petimus: Requiem eternam dona eis, Domine, etc. uirtus misse, crux Christi est, que sacramentum altaris et omnia Ecclesie sacramenta consecrat et sanctificat. Septem ordines crucis sunt in ferie Canonis, quos Spiritus sanctus mira sapientia ordinauit. Primus ordo est a Te igitur usque ad Quam oblationem; secundus, a Quam oblationem usque ad Qui pridie; tertius, a Qui pridie usque ad Unde et memores; quartus, ab Unde et memores usque ad Per quem omnia; quintus, a Per quem omnia usque ad Per ipsum: sextus, a Per ipsum usque ad Pax Domini; septimus, a Pax Domini  usque ad finem. In singulis ordinibus sunt cause profunde et rationes que rationabiles mouent questiones; quas Spiritus sanctus, cui uult, prout uult, claudit, cui uult aperit, sicut scriptum est: Huic ostiarius aperit .



CAP. II. De primo ordine Canonis.

In primo ordine canonis tria apponimus; pro tribus rogamus, et tria petimus, et ideo tres cruces facimus. Tria apponimus, panem, uinum et aquam. Quare autem ista tria potius quam alia apponantur, oritur questio. Tripartita causa est. Prima causa est, quia inter omnia humane uite sustentande necessaria, hec tria sunt mundiora et utiliora et magis necessaria; propterea potius debuerunt apponi quam alia, et in id quod mundius est et utilius omnibus  et super omnia ad uitam eternam capessendam magis necessarium, transferri et transformari, id est in corpus Christi et sanguinem. Secunda causa est quia in his res ipsa et uirtus sacramenti intelligitur, sine qua ad hoc sacramentum indigne acceditur, et ad iudicium non ad salutem sumitur. In aqua enim intelligitur fides que latet et nutritur in aquis baptismi. In uino quod ascendit et letificat, intelligitur spes. In pane qui confirmat, intelligitur caritas. uel in pane qui corroborat Pater intelligitur, qui est omnis omnium fortitudo. In uino quod letificat, Filius qui est gaudium nostrum, quod nemo tollet a nobis. In aqua, que mundat et lauat, Spiritus sanctus, sicut scriptum est: Effundam super uos aquam mundam, et mundabimini ab omnibus inquinamentis  uestris . Et iterum: Flumina de uentre eius fluent aque uiue. Hoc autem dicebat de Spiritu quem accepturi erant credentes in eum . uel in aqua intelligitur munditia castitatis; in pane, fortitudo et opera pietatis; in uino, quod ascendit et accendit, rectitudo intentionis, que ad terrena non inclinatur, sed ad celestia erigitur. Hec tria accedentibus ad altaria ita necessaria sunt, ut sine eis cum salute nemo possit accedere. Unde Dominus in Euangelio: Intreuntibus uobis in ciuitatem occuret uobis homo amphoram aque baiulans; sequimini eum et dicite domino domus; ubi facio pascha cum discipulis meis? Et ipse ostendet uobis cenaculum grande stratum, et ibi parate . Ideo ergo in eminentiori  loco Ecclesie paratur altare, ut ascensuri his gradibus et ascensionibus uirtutum studeant seipsos preparare et probare. Unde Apostolus: Probet autem seipsum homo, etc.  In cenaculo altitudo, in grandi latitudo, in strato aptitudo, quia aptatum et mundatum erat. In strato ergo, munditia castitatis; in grandi, latitudo et opera pietatis; in cenaculo, rectitudo intentionis. Unde in quarto ordine antequam dicamus, panem sanctum uite eterne, et calicem salutis perpetue, necessario prius offerimus hostiam puram, hostiam sanctam, hostiam immaculatam. Sed de his in consequentibus dicendum est. Tertia causa, quare scilicet predicta tria apponamus, panem, uinum et aquam, est quia in figura huius sacramenti omnis patriarcharum benedictio  in his constabat. Unde Abraham cum in figura huius mysterii Melchisedech et panem et uinum obtulisset, a maiore benedictionem accepit, et benedictus Deo excelso dictus est. Qua benedictione postea Isaac filium ditauit. Isaac etiam filio suo Iacob hec eadem bona prophetali eloquio implorauit dicens: Det tibi Deus de rore celi et de pinguedine terre abundantium frumenti, uini et olei, etc. . Rursus cum Esau conquerens de Iacob fleret: Frumento, inquit, et uino stabiliui eum; et tibi post hec, fili mi, ultra quid faciam?  Quasi diceret: Firmaui eum frumento corporis, et uino sanguinis Christi. Idem per oleum quod per aquam intelligitur.



CAP. III. De tribus pro quibus oramus, et que petimus.


Pro tribus rogamus: primo scilicet generaliter pro omnibus; secundo, pro familiaribus nostris absentibus; tertio, pro circumstantibus. Generaliter pro omnibus, ubi dicimus: In primis que tibi offerimus pro Ecclesia tua sancta Catholica, etc. Pro familiaribus nostris absentibus, ubi dicimus: Memento, Domine, famulorum famularumque tuarum. Pro circumstantibus, ubi dicimus: Et omnium circumstantium.

Tria petimus: Primo scilicet, ut dies nostri disponentur in pace; secundo, ut eruamur ab eterna damnatione; tertio, ut mereamur numerari in Dominico grege. Que omnia habemus ibi ubi dicimus: Diesque nostros in tua pace disponas, atque ab eterna  damnatione nos eripi, et in electorum tuorum iubeas grege numerari. Quia ergo tria exponimus et pro tribus rogamus et tria petimus, propterea tres cruces facimus, scilicet ut per uirtutem crucis primo que apposita sunt benedicantur; secundo, ii pro quibus apponuntur; tertio, ut quod petimus impetremus. Soluta est ergo secunda questio que posset fieri, scilicet quare tres cruces in hoc ordine fiant, quando dicimus: Hec dona, hec munera, hec sancta sacrificia illibata. Hec dona scilicet nature; hec munera, scilicet deuotionis nostre, hec sancta sacrificia illibata maiestati diuine, ut hec dona referantur ad naturam, hec munera, ad gratiam, hec sacrificia, ad incorruptionis gloriam.

 Quare autem hoc sacramentum iteretur, uel quomodo bene sumatur, uel quod bene sumptum operetur, uel quare sub hac specie sacramenti ueritas lateat et ueletur, rationabiles questiones oriuntur. Quare hoc sacramentum iteretur tripartita causa est. Prima causa est ut qui quotidie labimur, per hoc quotidie expiemur. Secunda causa est, ut sicut in medio paradisi erat lignum uite, ita sit corpus Christi assidue in medio ecclesie, a quo criminaliter peccantes arceantur, donec per penitentiam satisfacientes, ad hoc et per hoc reconciliati reuertantur. Tertia causa est ut per hoc unum efficiamur cum Christo, et mediante Christo, unum efficiamur cum Deo, unde Dominus in Euangelio: Caro mea uere est cibus, et sanguis meus uere est potus. Qui  manducat meum corpus, et bibit meum sanguinem, in me manet et ego in eo . Bene autem sumitur, si quis per hec tria ad hoc preparatur, scilicet fide integra, confessione pura, penitentia condigna. Bene sumptum tria operatur: primo peccata purgat; secundo, uirtutes roborat; tertio in uitam eternam suscitat. Unde ait in Euangelio: Amen amen dico uobis, nisi manducaueritis carnem Filii hominis et biberitis eius sanguinem, non habebitis uitam in uobis. Qui manducat meam carnem et bibit sanguinem meum, habet uitam eternam, et ego resuscitabo eum in nouissimo die . Quare sub hac specie sacramenti ueritas lateat et ueletur, tripartita causa est. Prima causa est interrogatio fidei. Secunda causa est augmentum meriti. Tertia  causa est defectus infirmi. Primo enim fidem interrogat ut interrogando probet et discernat. Secundo probatum per fidem maiori uirtute et gratia donat. Tertio, ut nostre infirmitati parcat, semetipsum in sue maiestatis claritate non manifestat, sed quasi sub quodam uelamine occultat. Unde miraculum istud contigit in uiuariensi ecclesia Premonstratensis ordinis. Cum celebraretur missa in prefata ecclesia, quidam frater respiciens de choro ad altare uidit super illud circulum claritatis immense et columbam miri candoris super calicem in eadem claritate. Cepit igitur admirari, et admirando intueri: et subito stupefactus et territus amisso uisu cecidit in choro prostratus. Quem fratres ad manus  extra chorum deducentes, et euentus ueritatem perquirentes, tandiu precibus institerunt donec ei Deus uisum restitueret. Et hec quidem de primo ordine dicta sufficiant.



CAP. Iu. De secundo ordine Canonis.

In primo ordine petimus ut que apposita sunt benedicantur; in secundo uero petimus ut que iam in primo benedicta sunt, in uerum et summum sacrificium transferantur. Quinque ergo cruces facimus, quia que benedicta sunt in id transferri petimus quod in quinque precellit omnibus, scilicet triplici prerogatiua et caritate gemina. Ideo dicimus Benedictam, omnium scilicet gratiarum plenitudine, ascriptam summa dignitate et honore, ratam umma et eterna potestate. De prima prerogatiua.  scilicet omnium gratiarum plenitudine, scriptum est: De plenitudine eius omnes accepimus ; et: non enim ad mensuram dedit Deus Spiritum sanctum Filio . De secunda prerogatiua, id est summa dignitate et honore, scriptum est: Habens in uestimento et in femore suo scriptum: Rex regum et Dominus dominantium . De tertia prerogatiua, id est summa et eterna potestate, scriptum est: Potestas eius potestas eterna, que non auferetur . Sed quia triplex hec prerogatiua parum nobis prodesset nisi caritatem geminam exhiberet, propterea dicimus, ut nobis corpus et sanguis fiat dilectissimi Filii tui Domini nostri Iesu Christi. Charitas gemina fuit quam ad Patrem habuit et ad gregem, Patri obediendo et pro grege  moriendo. uel caritas gemina fuit qua corpus et animam posuit, uel qua sanguinem et aquam de latere suo fudit. uel ideo quinque cruces facimus, ut ex predictis quinque, quinque nobis necessaria impetremus: ex participatione scilicet sanguinis, remissionem peccatorum; ex participatione corporis, unitatem in societate sanctorum; ex summa et eterna potestate, timorem et sollicitudinem mandatorum; ex summa dignitate et honore, honestatem uite et maturitatem morum; ex plenitudine gratiarum, plenitudinem premiorum. Hac igitur de causa in secundo ordine quinque cruces facimus.



CAP. u. De tertio ordine Canonis.

In tertio ordine, sicut petimus in secundo, que benedicta sunt in primo in uerum et summum sacrificium  transformantur, id est in uerum corpus et sanguinem Christi. Et quia iste ordo breuis quidem est, sed profundus et magna sapientia plenus, ideo in hoc due rationabiles questiones mouentur. Prima questio, quare non nisi due cruces fiant; secunda, quare in hoc ordine potius quam in ceteris substantia panis et uini in uerum corpus Christi et sanguinem transeat. Solutio prime questionis. Nulla alia nisi sola duplex hominis natura erat redimenda, scilicet corpus et anima. In hoc autem ordine nostra redemptio et reparatio celebratur, per quam humana natura liberatur. Unde quare in hoc non nisi duplex fuerit crux facienda, manifesta apparet ratio, uidelicet propter redemptionem duplicis nature. Solutio  secunde questionis. Tres ordines sunt: ordo nature, ordo iustitie, et ordo gratie. Ordine nature flos precedit fructum, et sonus cantum, et materia materiatum. Ordine iustitie pena sequitur peccatum, et uirtutem premium, unde scriptum est: Oculum pro oculo, dentem pro dente , etc.; et: Reposita est mihi corona iustitie, quam reddet mihi Dominus in illa die . Ordine gratie superabundat gratia ubi abundauit delictum, et precedit humilis peccator iustum superbum, uelut publicanus Phariseum, et misericordia impenditur ubi nullum precedit meritum. Unde in Euangelio: Publicani et meretrices precedent uos in regno Dei . Sed nec natura potuit nec iustitia debuit, ut panis et uinum fieret caro et sanguis. Sola  uero diuina gratia hoc potuit et uoluit; hoc et fecit et facit. Sicut ergo sunt tria tempora, tempus ante legem, tempus sub lege, et tempus gratie; et in solo tempore gratie Dominus iehsu uenit, et hoc sacramentum celebrauit et instituit, sic in hoc tertio ordine Canonis conuenientius quam in ceteris quotidie uenit, et de pane et uino carnem et sanguinem suum consecrat et conficit. Et hec de tertio ordine dicta sufficiant.



CAP. uI. De quarto ordine Canonis.

In quarto ordine, presente summo et uero sacerdote, iam apud Patrem innotescunt petitiones nostre; presente summa et uera hostia, iam maior protenditur mora. Tunc magnalium que fecit celebratur  memoria, ut tam per eum quam per ea que fecit, Patris flectatur et impetretur clementia. Quinque ergo cruces facimus, non quod eum qui presens est Sanctum sanctorum sanctificemus, sed ut per eius presentiam et crucis efficaciam quinquepartitam obtineamus gratiam, per quam digne offeramus et sumamus salutarem hostiam, et eidem conformati, in sanctorum consortium mereamur admitti. Dominus iehsu in passione sua fuit hostia pura, in resurrectione hostia sancta, in ascensione hostia immaculata. Panis uite eterne esurientibus, calix salutis perpetue iustitiam sitientibus. Ei ergo assimilari et conformari debemus, qui ad ipsum offerendum accedimus, sed quia hoc non potest fieri nisi passionem, resurrectionem et ascensionem studeamus imitari,  propterea istorum trium in primis memoriam facimus, ubi dicimus: Unde et memores, Domine, nos tui serui, sed et plebs tua sancta eiusdem Christi Filii tui Domini Dei nostri tam beate passionis nec non et ab inferis resurrectionis, sed et in celos gloriose ascensionis, ut scilicet ex imitatione passionis per munditiam castitatis simus et offeramus hostiam puram, ex imitatione resurrectionis obtineamus uirtutem et opera pietatis, et simus et offeramus hostiam sanctam, ex imitatione ascensionis obtineamus rectitudinem intentionis, et simus et offeramus hostiam immaculatam, ex participatione panis sancti uite eterne, obtineamus unitatem et fortitudinem caritatis, ex participatione calicis salutis perpetue, multitudinem et magnitudinem exsultationis, sicut  scriptum est: Et calix meus inebrians quam preclarus est!  De his quidem in primo ordine ex parte diximus, et quare in hoc quarto ordine tria duo precedant, meminimus. Tria igitur necessario primum offerimus ut ad panem sanctum uite eterne, et calicem salutis perpetue, id est sacramentum altaris, digne accedamus. In his enim duobus comprehenditur, et hec quodammodo sacramentum altaris complectitur. In primo ergo prudentia, in secundo fortitudo, in tertio iustitia, in quarto, id est altaris sacramento, temperantia. Propterea dicebat Apostolus: Probet autem seipsum homo , id est in his et per hec se preparet, et probando aptet, scilicet per munditiam castitatis, per uirtutem  et opera pietatis, et per rectitudinem intentionis. Et sic de pane illo edat et de calice bibat, id est sic probatus et sic preparatus ad sacramentum altaris accedat. Ideo Dominus in Euangelio: Sint lumbi uestri precincti, et lucerne ardentes in manibus uestris, etc. . Sint lumbi uestri precincti, ecce munditia castitatis, et lucerne ardentes in manibus uestris, ecce opera pietatis, et uos similes hominibus exspectantibus dominum suum , ecce rectitudo intentionis. Hec enim sola uere exspectat et letificat; expectando letificat, et letificando exspectat. Unde Apostolus: Conuersatio nostra in celis est , quasi dicat: Intentio nostra recta est et erecta ad gloriam Dei et ad gaudia celi. Unde et Saluatorem exspectamus etc. , ut cum uenerit et pulsauerit, confestim  aperiamus ei , ecce sacramentum altaris. In hoc enim uere Saluator uenit etiam per presentiam corporis. Pulsat cum fidem interrogat. Interrogat ut discernat. Interrogat ut probet et reprobet: probet fidelem, reprobet infidelem. Dominus enim interrogat iustum et impium . Nonne interrogabat fidem quando de corpore et sanguine suo dicebat: Nisi manducaueritis carnem Filii hominis et biberitis eius sanguinem, non habebitis uitam in uobis?  Nonne interrogando discernebat, discernendo probabat et reprobabat, quando, duodecim, remanentibus multi abierunt retro, dicentes: Durus est hic sermo . Et uere tum eum uenientem fide integra et deuota suscipimus. uel ideo quinque cruces facimus, quia quinque offerimus, pro  quinque rogamus, et quinque petimus. Pro quinque rogamus: primo generaliter pro fidelibus uiuis omnibus; secundo, pro altaris comparticipibus; tertio, pro defunctis familiaribus; quarto, generaliter pro omnibus; quinto, pro nobis peccatoribus. Generaliter pro uiuis omnibus ubi dicimus: Supra que propitio, etc. Sed quid est supra que, cum potius supra quem, id est supra Christum uideatur esse dicendum? Est itaque sic intelligendum supra que, id est supra cuius membra, uel supra cuius dona. Pro altaris comparticipibus, ubi dicimus: Ut quotquot ex hac altaris participatione, etc. Pro defunctis familiaribus, ubi dicimus: Memento, Domine, famulorum famularumque tuarum qui nos precesserunt, etc. Generaliter  pro omnibus fidelibus defunctis, ubi dicimus: Ipsis et omnibus in Christo quiescentibus, etc. Pro nobis peccatoribus, ubi dicimus: Nobis quoque peccatoribus famulis tuis, de multitudine miserationum tuarum sperantibus partem aliquam, etc. Quinque petimus, duo scilicet nobis uiuis, et tria fidelibus defunctis. Duo nobis, primo scilicet ut omni benedictione celesti et gratia repleamur; secundo ut intra sanctorum consortium admitti mereamur. Tria fidelibus defunctis, scilicet refrigerii sedem, quietis beatitudinem, et luminis claritatem, quod est ibi: Locum refrigerii, lucis et pacis ut indulgeas deprecamur. Quinquies ergo crucem facimus, per cuius uirtutem et amorem et obtinemus que offerimus, exaudimur pro quibus rogamus, et que petimus impetramus.



CAP. uII. De quinto ordine Canonis.


In quinto ordine ut petitionum nostrarum consequamur efficaciam, captamus beneuolentiam, utramque commendamus personam, Patris scilicet et Spiritus sancti. Patris commendamus personam per ineffabilem caritatem, ubi dicimus: Per quem hec omnia, Domine, semper dona creas, etc. Spiritus sancti personam per mirabilem scientie profunditatem, qua ita ordinauit Canonem ut ad uerbum creationis non faciamus signum crucis, ad tria sequentia faciamus, sanctificas, uiuificas, benedicis. Et quare? hec est causa, quia humana natura ex statu prime conditionis nec habuit profectum uirtutis, nec stabilitatem beatitudinis. Ex prima quidem creatione pollebat naturali ratione, gaudebat arbitri libertate;  per se autem nec poterat stare nec proficere, sine gratia adiutrice et sine crucis uirtute. Ex se ergo labilis et caduca; ex uirtute autem sancte crucis et gratie adiutricis stabilis efficitur et beata. Propterea ad primum uerbum creationis non facimus signum crucis, ad tria sequentia facimus. Sanctificas fide et spe et remissione peccatorum, uiuificas sacramentis fidei et uirtute bonorum operum, benedicis plenitudine gratiarum et consummatione bonorum. Ideo ergo ter crucem facimus, quia per eius uirtutem et amorem hec tria obtinemus, quibus super omnia indigemus. Personam Filii per multiplicem, id est quadripartitam, potestatem commendamus, ostendentes eum primo Deum nature, secundo largitorem uenie, tertio Dominum uirtutis et gratie et  fontem uite, quarto Regem glorie, unde scriptum est: Dominus uirtutum ipse est Rex glorie . Prima potestas est, qua potest omnia de nichilo creare; secunda, qua potest peccata dimittere; tertia, qua potest gratiam et uirtutem augere; quarta qua potest emundatos et gloria et beatitudine coronare. Per quem hec omnia, Domine, semper bona creas, ecce Deus nature; Sanctificas, ecce largitor uenie. uiuificas, ecce fons uite et Dominus uirtutis gratie; Benedicis, ecce rex et corona eterne glorie.



CAP. uIII. De sexto ordine Canonis.

In sexto ordine per eum qui uenit in sexta etate, et per uirtutem crucis eius iam plenius omnem ueritatem cognoscimus, et per eumdem Patrem honoramus  et glorificamus. Unde maiori sumpta fiducia et audacia, ut ad summam pacis pertingamus, omnium petitionum summam in breui colligimus, dicentes: Pater noster, etc.  Quinque cruces facimus, ut per uirtutem et amorem sancte crucis quinque gradus in cognitione ueritatis ascendamus sine quibus salui esse non possumus. Non quod gradus sint aliqui in Trinitate deitatis uel deitate Trinitatis, sed in eius fide et dilectione; unde Apostolus: Ex fide in fidem . Primus gradus fidei est eternitas Filii cum Patre; secundus gradus, equalitas; tertius gradus unitas eiusdem substantie; quartus, idem modus utriusque existendi; quintus, unitas Spiritus sancti cum utroque, id est cum Filio et Patre.

 Et notandum quod in hoc ordine Oratio Dominica continetur, unde et tres questiones rationabiles in hoc ordine oriuntur. Prima uidelicet quare in crucibus faciendis tanta diuersitas ostenditur; secunda, quare corpus Domini integrum in eisdem crucibus faciendis manu teneatur; tertia, quare in hoc ordine potius quam in aliis Oratio Dominica contineatur. Notandum est etiam quod alia per ea que fiunt intelliguntur, alia per ea que dicuntur. Sed que diuersitas in crucibus ostenditur? Prima quidem crux ex utraque parte ultra calicem protenditur. Secunda calici cequatur. Tertia infra calicem coarctatur. Quarta eadem est cum prima. Quinta ante calicem depingitur. In prima ergo cruce eternitas Filii intelligitur cum Patre, in secunda equalitas,  in tertia unitas interne et eiusdem substantie, in quarta idem modus existendi utriusque, et ante mundi constitutionem, et post mundi consummationem. Unde de seraphim legitur quod duabus alis uelabant caput, et duabus pedes, et duabus uolabant . In capite principium, in pedibus finis. Quid enim fuit ante mundi constitutionem, uel quid futurum sit post mundi consummationem, occultum est et uelatum. Duabus alis uolabant, id est ad notitiam hominum deferebant, que in medio ad salutem hominum pertinebant. In quinta cruce intelligitur unitas Spiritus sancti cum Patre et Filio. In eo uero quod dicitur per ipsum intelligitur creatio. In eo quod dicitur cum ipso, operatio. In eo quod dicitur in ipso consummatio. Per Filium enim Pater creauit  uniuersa, cum Filio operatur, et Filius cum eo, regendo et disponendo creata. Unde in Euangelio: Pater meus usquemodo operatur: et ego operor . Denique in ipso consummabuntur omnia. Post mundi uero consummationem, cum tradiderit regnum Deo Patri et subiectus erit ei qui sibi subiecit omnia , et cum perfecte cognoscetur ab omnibus Spiritus sancti persona et natura, tunc per Filium erit Deo Patri omnis honor et gloria. In creatione autem rerum et in operatione est quidem Deo Patri per Filium honor et gloria, sed non omnis, donec post consummationem sicut a Patre ad Filium, sic a Filio hereditas reuertatur ad Patrem. Propterea quinta crux quando in uirtute Spiritus sancti  dicitur, ante calicem depingitur, id est in oculis omnium manifestatur. Post mundi enim consummationem, non tantum quomodo Filius sit unum cum Patre, uerum etiam quomodo Spiritus sanctus sit unum cum utroque et procedat ab utroque plene ab omnibus iustis cognoscetur, sicut scriptum est: Cognoscent me omnes a minimo usque ad maximum . Propterea omnis honor et gloria differtur usque in ultimum. Ideo ergo quinque cruces facimus, ut per uirtutem sancte crucis ad istam quinquepartitam cognitionem ueritatis pertingamus. Prima questio, quare scilicet tanta diuersitas in crucibus faciendis ostenditur, in predictis soluta terminatur. Cetere due questiones restant soluende. Solutio secunde questionis. In sexta etate Dominus  nus iehsu integer et perfectus homo apparuit, et seipsum integrum atque perfectum exhibuit et pro nobis obtulit. Ideo in sexto ordine eum integra manu tenemus, id est fide integra et opere perfecto imitari debemus; et sic cruces facimus, id est eius passionibus communicamus. Solutio tertie questionis. In sexta etate Dominus iehsu ueniens Orationem Dominicam ordinauit et docuit, et ideo in sexto ordine conuenientius quam et aliis ponenda fuit.



CAP. IX. De septimo ordine Canonis.

Septimus ordo a pace incipit et ad pacem tendit. Tria de dilectione Creatoris requiruntur: mens, manus et lingua; hec eadem in hoc operantur. Lingua format uocem, manus pingit crucem, mens mouet utrumque, id est linguam ad formandum uocem, et  manum ad pingendum crucem. Hec igitur tria sunt necessaria, id est uox orationis, et uirtus sancte crucis, et fides mentis, ut pertingamus ad summam pacis. Pax Domini sit semper uobiscum. Non omnis pax est Domini pax. Est enim pax inordinata, est pax simulata, est pax inquinata, et pax scelerata. Pax inordinata, pax superborum, qui contempto superiore obediunt inferiori, sicut Adam uxori, et ideo seipsum superiorem et inferiorem perdidit. Secundus uero Adam maluit obedire Deo Patri quam Synagoge matri, et ideo seipsum recepit cum a mortuis resurrexit, et Patrem seruauit, et matrem in fine recipiet. Cui Synagoge matri compatiendo Patri dicebat: Pater, si fieri potest, transeat a me calix iste . Non tamen passionem timebat  uel subterfugere uolebat, sed quia Synagogam ex sua passione perituram sciebat, affectu pietatis condolebat. Pax simulata est proditorum, qui ore et non corde loquuntur; pax inquinata, fornicatorum et adulterorum; pax scelerata, rebellium et schismaticorum, qui uniuersaliter Ecclesie auctoritati resistunt et contradicunt. Unde Samuel: Peccatum ariolandi est repugnare, et quasi scelus idololatrie nolle acquiescere . Augustinus tres auctoritates ponit: primam, sanctarum Scripturarum; secundam, generalium conciliorum; tertiam, uniuersalis Ecclesie consuetudinem, dicens: Omnia que nulla istarum auctoritate roborata sunt, ab Ecclesia penitus resecanda existimo. Pax autem Domini ordinata est,  que ordinem diligit. uera est, que neminem fallit. Munda est, que omnia inquinamenta refugit. Pudica et eterna est que litem et finem nescit.

In ordine multe questiones oriuntur que, Spiritu sancto reuelante, soluuntur. Prima questio, quare tres cruces secundum consuetudinem Ecclesie fiant; secunda, quare due secundum quamdam rationem fidei sufficiant; tertia, quare cruces iste non supra uel extra calicem, sed tantum intus in calice fiant. Quarta est quare tertia particula Dominici corporis manu teneatur in crucibus faciendis. Quinta, quare eadem particula, factis crucibus, in calicem descendat. Sexta, quare due partes extra calicem remaneant. Septima, quando dicitur Agnus Dei, cum duobus primis sit conuenientia, quare in tertio sit differentia dicendo,  dona nobis pacem. Solutio prime questionis: Tres uite sunt humane nature: Prima, anime simul cum corpore; secunda, anime relicto corpore; tertia, anime, resumpto corpore: que erit in resurrectione. In prima uita pax est necessaria, que longe faciat a crimine. In secunda, pax est necessaria, que longe faciat a terrore, unde in exsequiis mortuorum dicitur: Non penalis timor excruciet; non reorum proxima catena constringat, etc. In tertia uita pax est necessaria que longe faciat ab utroque, id est a crimine et terrore, consummata gloria et beatitudine. Ideo ergo tres cruces facimus, ut per uirtutem crucis ad istam triplicem pacem pertingamus. Ideo etiam semper dicimus, id est in hac triplici uita pacem aliis imploramus. Solutio secunde  questionis: Nulla natura redimenda erat uel ad pacem reducenda, nisi solius hominis corpus et anima, propterea secundum hanc rationem fidei duplex crux solummodo uidetur esse facienda.

Solutio tertie questionis: In septima etate que excipietur ab octaua pace consummata, non erit unde exterius sit dolendum sed unde potius sit interius gaudendum. Propterea cruces non extra, sed intus in calice fiunt. Solutio quarte questionis: Tertia pars Dominici corporis quam manu tenemus cum cruces facimus, pars illa est Ecclesie que in exsultatione est et gaudet cum Christo in eterna beatitudine, hanc ergo, id est sanctos manu tenere, id est fide et opere imitari debemus, ut sic cruces faciamus, id est passionibus Christi communicemus.  Solutio quinte questionis: Calix Domini qui laborem significat et imitationem Dominice passionis, habet suum exterius et suum interius: exterius pressuram et tribulationem; interius, gaudium et consolationem. Unde Dominus in Euangelio: Hec locutus sum uobis, ut in me pacem habeatis. In mundo pressuram habebitis , unde Isaias: Secretum meum mihi , et Dauid: Quam magna multitudo dulcedinis tue, Domine, quam abscondisti timentibus te!  et iterum: Secundum multitudinem dolorum meorum in corde meo, consolationes tue letificauerunt animam . Illud secretum gaudii et consolationis et illud absconditum dulcedinis, interius est calicis. Propterea ergo illa  tertia particula Dominici corporis descendit in calicem, quia post laborem cum Christo in eternum et eternam recipiet requiem. Unde in Euangelio: Iam pueri mei mecum sunt in cubili; non possum surgere et dare tibi . Solutio sexte questionis: Due partes Dominici corporis, que extra calicem remanent, due sunt partes Ecclesie, pars in peregrinatione, et pars in exspectatione. Quia ergo iste due partes laboribus penitentialibus subiacent, et adhuc exspectant et desiderant, nec desideratam habent requiem; propterea ille due partes Dominici corporis extra calicem remanent. Solutio septime questionis: Tria sunt tempora; duo sunt misericordie, tertium erit pacis et iustitie. Quia ergo in tempore peregrinationis et in tempore exspectationis speratur  et exspectatur misericordia, in tempore uero resurrectionis pax consummabitur atque iustitia. Propterea quando dicitur, Agnus Dei, in duobus primis est conuenientia, in tertio est differentia.



CAP. X. De tribus ordinibus sanctorum in Canone positorum.

Denique diligenter attendendum est et uigilanti inquisitione perquirendum quare in Canone tres ponantur ordines sanctorum. Tres uidelicet sancti de omnibus Patribus, qui fuerunt ante legem: Abel, Abraham et Melchisedech; Noui uero Testamenti plures, id est uiginti quinque et maioris auctoritatis ante consecrationem; pauciores uero, id est quindecim et minoris autoritatis post consecrationem. Tres predicti tantum de omnibus Patribus qui fuerunt  ante legem, idcirco precipue ponuntur in Canone, quia in istorum personis et sacrificiis, persona et sacrificium Christi maxime prefigurabatur. Abel enim agnum de grege obtulit et per inuidiam a fratre occisus fuit. Abraham per obedientiam de terra et cognatione sua exiit et unicum filium obtulit. Melchisedech qui rex pacificus et iustitie dicitur, sine patre, sine matre, assimulatus Filio Dei, manet sacerdos in perpetuum, et in figura Christi obtulit Abrahe panem et uinum. Noui Testamenti plures, id est quinquies quinque et maioris auctoritatis ideo ponuntur sancti ante consecrationem, quia ut digne officio et ministerio nostro res mirabiliter fiat, id est substantia panis et uini in uerum corpus Christi et  sanguinem transeat, pluribus et maioribus auxiliis indigemus, et quinquies sensuum perfectione multiplicandi et consummandi sumus. Post consecrationem pauciores, id est quindecim et minoris auctoritatis ideo ordinantur sancti, ut eorum meritis et precibus quindecim gradibus caritatis ascendamus, et uniti in sanctorum consortium transeamus. Multo quidem mirabilius et maius est substantiam panis et uini uerum corpus et sanguinem Christi fieri, quam nos in sanctorum consortium admitti. Idcirco per Abel uera innocentia, per Abraham uera et perfecta obedientia, per Melchisedech fides designatur deuota et integra. Iste tres uirtutes ueraciter in illis redolent qui omnipotenti Deo corporis et sanguinis Christi sacrificium fideliter immolant. Sancti patres magna  subtilique consideratione instituerunt, ut in canone misse nullus confessorum uel uirginum, nisi qui martyrio sanguinis purgatus est, nominetur, quoniam de martyribus nulla dubietas est quin statim de corporibus egredientes eorum anime regnum celorum conscenderint. De ceteris autem qui in pace Ecclesie transierunt, incertum est utrum adhuc in alia uita aliquid expiandum habeant. Sicut de Paschasio diacono refert beatus Gregorius, quod et post mortem miracula fecerit, et tamen a sancto Germano penitentiam agens repertus sit pro leuissima culpa, quam nec culpam esse credidit, et ideo fletibus non exstinxit. Salutari hostia post mortem liberari merebimur, si ante mortem Deo ipsi hostia fuerimus.





MISCELLANEA. *



LIBER PRIMUS. ELUCIDATIONES uARIAE IN SCRIPTURAM MORALITER. Que miscellanea dicuntur, quod mistim et confuse procedunt; alii enim ista ab ipso Hugone collecta censent, ut ea, ubi commodum uiderit, ad institutum suum applicet; alii non ab Hugone, sed ex operibus Hugonis, ut sententiarum flosculos excerpta existimant, eo quod plurima eius scriptis inserta deprehenderunt: que si impressa inuenero, titulum duntaxat et locum signauero.



TITULUS I. De eo quod spiritualis diiudicat omnia, et de iudicio ueri et boni.


Spiritalis diiudicat omnia . Spiritus spiritalem facit. Ipse spiritus, ipsa est unctio que, cum mentem tetigerit, de omnibus docet. Ipsa una est, et docet de omnibus. Nec mirum si omnia docet, que omnia continet. Una est sapientia et in ipsa omnia sunt; et omnia in ipsa non aliud sunt quam ipsa. Ibi unum omnia, et omnia unum sunt. Neque idcirco non unum sunt quia omnia sunt, neque ideo non omnia sunt, quia unum sunt. Pariter magnitudo et simplicitas: unitas et uniuersitas. Unum bonum est, et in illo bono omne bonum est. Si uidere cupis, lumen est et species. Lumen est quoniam per ipsum  uides. Species quoniam ipsum uides. Et quid est uidere ipsum? Quesiuit ille ut uidere mereretur, dicens: Si inuenit gratiam ante te, ostende mihi teipsum. Et ait: Ego ostendam tibi omne bonum .

 uidete, ipsum uidere petiit, et ille omne bonum se ostensurum promisit. Quasi aliud offerre uidetur quam fuerat rogatus; sed non aliud est, sed ipsum idem. Omne bonum ipse est, et ipsum uidere, omne bonum uidere est. Qualis ergo putas est species ista in qua omnis pulchritudo uidetur? Multum tibi confert lumen hoc corporale, quando per ipsum uides, non tamen totum confert, quia et aliud uides et totum in ipso non uides, quoniam aliud uides quod lumen non est ipsum, quamuis et hoc uideas per lumen. Quoniam autem per hoc lumen uides, totum per ipsum uides, et totum in ipso uides; et totum quod in ipso uides, ipsum est quod uides. Tale lumen est spirituale, quod cum se illuminandis prestat,  qui ipsum uident totum uident. Ex hoc ipsum bonum quod spiritualibus oculis lumen est et species, spiritualibus auribus canticum est. Querunt oculi gaudium suum; uenit bonum hoc, et dicit: Lumen sum.  Querunt aures gaudium suum; uenit bonum hoc et dicit: Canticum sum. Auditum fuit canticum quoddam nouum, ut et suauitas et nouitas iucunditatem augerent: Suauitas ad delectationem, nouitas ad admirationem. Et infusum est auribus gaudium suum et dicit bonum hoc: Querite me, hoc sum ego. Clamant fauces, et dicit sapor: Sum; nares, et dicit odor: Sum; tactus, et respondet suauitas: Sum. Ego totum sum; et totum quod sum bonum sum; et qui me habet totum habet. Non poterat corporea natura spiritualem perfectionem emulari ut in uno omnia contineret. Propterea multa corpora fieri necesse erat ut, quod non poterant per se singula, simul facerent uniuersa. Si album solum factum esset, nigrum non esset. Non poterat autem corpus  unum album simul et nigrum esse. Et quecunque contraria erant, in uno solo esse non poterant. Itaque si unum quodcunque solum factum esset, omne quod est preter unum non esset. Ratio autem contrariorum contraria non est; et idcirco spiritus, in eo quod rationem omnium continet, omnia per rationem continet; et cum sit unus et simplex natura, multiplex est tamen sapientia, sicut stabilis ueritate et mobilis subtilitate. Hic ergo spiritus quando se per gratiam cordi infundit, sicut in ipso omnium ueritas continetur, ita per ipsum, quomodo uult et quantum uult, omnium cognitio ministratur; et incipiunt quodammodo omnia esse in illo qui accipit, sicut omnia sunt in illo qui dedit. Qui enim uidet oculo contemplationis, uidet Deum et ea que in Deo sunt.  Qui uidet oculo rationis, uidet animum et ea que in animo sunt. Qui uidet oculo carnis, uidet mundum et ea que in mundo sunt. Qui autem uidet ea que uidentur oculo contemplationis, uidet et ea que uidentur oculo rationis et ea que uidentur oculo carnis, quia in superioribus inferiora cognoscuntur. Qui autem uidet oculo rationis, ea quidem que uidentur oculo carnis uidet; sed non similiter ea que uidentur oculo contemplationis uidet. Qui uero oculo carnis uidet, ex eo nec ea uidet que uidentur oculo contemplationis, nec ea que uidentur oculo rationis. Propterea igitur spiritalis diiudicat omnia, quia sicut per oculum contemplationis ea uidet que in Deo sunt, ita per oculum rationis contemplatione illuminatum ea uidet que in animo sunt, et per ea et in  eis ea quoque que in mundo sunt. Qui ergo omnia uidet, de omnibus iudicare potest, quia nichil ab eius iudicio subtrahitur a cuius cognitione nichil occultatur.

Sic itaque spiritalis diiudicat omnia. Quid est omnia? Omnem ueritatem, sapientia. Omnem bonitatem, experientia. Per sapientiam iudicat omnem ueritatem. Per experientiam iudicat omnem bonitatem. Duo sunt uerum et bonum, et in his duobus constat omne bonum. Sicut lumen istud corporeum duo in se habet, splendorem et ardorem, et per splendorem quidem illuminare, per ardorem autem accendere uel calefacere habet, sic summum bonum mentem quam replet et ad cognitionem ueritatis illuminat, et ad amorem bonitatis inflammat. Utrumque  ministrat spiritus unus, cognitionem scilicet et dilectionem. Cognitio prestat iudicium ueritatis, dilectio prestat iudicium bonitatis. In utroque errant homines. Quidam errant in iudicio ueritatis excecati per ignorantiam, quidam errant in iudicio bonitatis excecati per malitiam. Quid est malitia? uoluntas mala. In uoluntate mala dilectio mala. Sicut enim bona dilectio mentem illuminat, sic dilectio mala mentem excecat. Omni homini bonum uidetur quod diligit. Scriptura dicit: ue iis qui dicunt bonum malum, et malum bonum . Malum bonum dicunt qui malum diligunt, et rursum bonum malum dicunt quod bonum odiunt. Quid est diligere? Approbare. Qui approbat laudat, et bonum putat quod probat. Quid est odire? Improbare et malum putaro,  hoc est iudicium falsum, in quo et malum bonum et bonum malum dicitur. Alius dicit: Bonum est; alius dicit: Malum est; et contendunt homines erroribus suis excecati, quia spiritum non habent per quem de omni uero et de omni bono iudicare debuerunt. Cuncta fecit bona in tempore suo, et mundum tradidit disputationi eorum . Ideo litigant homines contendentes iudicio, et non possunt recte iudicare de bono, quia neque bonum in ueritate, neque uerum in bonitate cognouerunt. Et quia uere non cognoscunt quid sit bonum, non possunt recte iudicare de bono. Omnis enim qui aliquid iudicat, secundum aliquid iudicat. Alioquin nichil iudicatur, nisi aliud sit certum et notum, cuius comparatione  siue collatione ipsum quod dubium est discernatur. Et ipsum quidem, secundum quod aliud iudicatur, quasi regula est cui illud quod ex eius comparatione iudicandum est, quodammodo confertur et coaptatur. Omne autem quod secundum rectum iudicatur, recto iudicio iudicatur, quoniam cum illo aut conuenire inuenitur et rectum esse, aut discrepare ab illo et esse distortum. Quod autem iudicatur secundum id quod distortum est, statim ipsum non recto iudicio iudicari necesse est, quia sicut quod discordat a torto, semper rectum inuenitur; quod concordat, tortum esse non dubitatur.

Itaque in sola rectitudine certum iudicium est, quia quod conuenit cum illa, semper rectum esse necesse est; et quod discordat ab illa, nunquam  rectum esse potest. Si ergo rectitudo regula est omnis iudicii, secundum illam utique rectitudinem rectissime omnia iudicantur a qua et per quam que recta sunt omnia et formantur ut recta sint, et probantur si sunt. Que est autem summa rectitudo nisi summa ueritas et summa bonitas? Summa ueritas regula omnis ueritatis. Summa bonitas regula omnis bonitatis. Omne igitur bonum iudicatur secundum summum bonum. Quale bonum ipsum est, et quantum bonum est. Est autem quoddam summum bonum uere summum et uere bonum, et omnia que ad ipsum bona sunt uera bona sunt. Est item quoddam summum bonum nec uere summum nec uere bonum; et ideo omnia que ad ipsum bona  sunt, non uera bona sunt. Omnia tamen bona, tantum bona sunt, quantum ad summum bonum bona sunt. Quod uere summum bonum est, uniuersaliter summum est. Quod autem non uere summum bonum est, non uniuersaliter, sed in suo genere tantum summum bonum est. Sunt itaque duo quedam summa bona; aliud uere summum et uere bonum; aliud in suo genere summum et in suo tantum genere bonum. Sed quid dicemus? Nonne summum bonum Deus est? Si ergo duo summa bona sunt, duo utique dii sunt. Et fortasse quod ait Apostolus: Si quidem dii multi sunt et domini multi , hoc ipsum significare uoluit, quia illic quique secundum aliquem modum non inconuenienter Deus dicitur, ubi in sui generis bono summus inuenitur.  Nobis autem ait, unus Deus est . Quid est nobis? Tendentibus ad summum bonum. Ad summum enim bonum tendentibus unus est. Ad uerum bonum tendentibus uerus est. Inferioribus positis quibus ad uerum bonum peruenire non datur, alia quedam summa bona sunt que uere summa non sunt, et ideo uera non sunt, summa tamen in suo gradu et ordine constituta. Et quod cuique summum est hoc illi Deus est. Ecce, inquit, Deum Pharaonis constitui te . Ecce duo dii, imo tres: Moyses in Aegypto, homo in mundo, Creator in celo. Et habet unusquisque Pharaonem suum. Quid est Pharaonem? Negatorem et contradictorem. Pharao interpretatur negans eum, id est Deum. Dominum, inquit, non  cognoui, et Isrel non dimittam . In hoc negans eum dicitur. Quid est negare Deum? Summum bonum negare. Deus enim summum bonum est. Qui negat, inquit Apostolus, Christum in carne uenisse, hic est Antichristus , hoc est contrarius Christo. Si ergo qui negat Christum, Antichristus est, igitur qui aduersatur et contrarius est summo bono, hic negat summum bonum, et est Pharao, id est negans eum. Quid est contrarium uero bono nisi uerum malum? Et non uero bono, nisi non uerum malum? Ecce ergo constituamus tres Pharaones contra tres deos. Moysi aduersatur tyrannus Aegyptius, homini mundus, Deo diabolus. Primus crudelitate, secundus aduersitate, tertius iniquitate. Primus seuitiam, secundus penam, tertius malitiam  opponit. Interiorem uitam in anima exstinguere conatur iniquitas; exteriorem uitam in corpore exstinguere conatur mortalitas. Moysi uitam conatur exstinguere Pharaonis crudelitas.

In his omnibus contradictiones sunt. Sunt igitur duo summa bona, utrumque in suo ordine. In spiritualibus bonis Deus summum bonum est, quoniam et ipse spirituale bonum est. In corporalibus bonis homo summum bonum est, in quantum ipse corpus est et supra corporalia omnia conditus est, et omnia corporalia que facta sunt propter ipsum facta sunt. Sicut ergo spiritualia bona omnia ad illud bonum referuntur quod in suo genere summum est, ita quoque corporalia bona omnia ad illud referuntur bonum quod inter corporalia omnia supremum collocatum  est. Sed in spiritualibus bonis summum bonum Deus est, in corporalibus bonis summum bonum homo est. Itaque corporalia bona ad hominem referuntur quasi ad summum suum; spiritualia bona que in cognitione ueritatis et amore bonitatis consistunt, ad Deum referuntur, uelut ad summum suum. Corporalia bona ad hominem bona sunt, quia hominis bona sunt. Spiritualia bona ad Deum bona sunt; non quia Dei bona sunt, sed quia ex Deo bona sunt. Ista ab homine bona non sunt, sed homini bona sunt; illa a Deo bona sunt. Quidquid enim extra ipsum bonum est ab ipso quidem bonum est, sed ipsi bonum non est, qui solus ipse bonum suum est. Omne tamen bonum ideo bonum est, quia ad summum suum bonum bonum est, et in tantum bonum  est, in quantum ad ipsum bonum bonum est. Per summum igitur bonum reliqua omnia diiudica et ipsum quasi regulam iustitie in iudicio uniuersorum constitue. Quid est bonum? Quod bonum est ad summum bonum. Quod est uere bonum? quod bonum est ad uerum bonum. Quid est bonum esse ad illud? prodesse ad illud. Quod conuertit et ducit ad illud; et si non ducit conducit tamen. Si prodest ad illud, ducit. Si prodest illi, conducit. Spiritualia bona ad summum suum ducunt, quia prosunt ad illud. Corporalia bona ad summum suum conducunt, quia prosunt illi. Quid est malum? quod malum est ad summum bonum. Quid est uerum malum? quod malum est ad uerum bonum. Quid est malum esse ad  bonum? nocere illi uel nocere ad illud. Quid est nocere ad illud? facere ut illud amittatur, uel facere ut non obtineatur. Ergo corporalia bona omnia et mala ideo bona sunt uel mala, quia bono quod summum est ad illa prosunt uel nocent. Spiritualia autem bona omnia et mala, ideo bona uel mala sunt, quia ad bonum quod summum est ad illa, prosunt uel nocent; et tantum utraque bona sunt uel mala, quantum prosunt uel nocent siue illi siue ad illud. Quecunque autem corporaliter bona dicuntur, secundum quod bona sunt homini, bona dicuntur. Quecunque autem corporaliter bona sunt homini, secundum quinque sensuum perceptionem, bona sunt, per quos uidelicet sensus et anime commercium est ad mundum, et mundo ad animam. Omnes  forme rerum et figure et colores et species secundum uisum bona dicuntur, quia uisum fouent, et secundum uisum placent homini; et que magis uisum delectant magis bona dicuntur, sicut illa que cruciant, mala.

Similiter in sonis et canticis que auditum delectant, bona dicuntur: et que cruciant mala; et que magis delectant uel cruciant, magis bona uel mala. Ad hunc modum in odoribus quoque que amplius olfactum delectant magis bona dicuntur; que dolore afficiunt et cruciant, mala nominantur. Similiter in gustu et tactu inuenitur. Sic ergo quecunque corporaliter bona dicuntur propter corpus hominis, bona dicuntur, propter quod facta sunt ut illi bona essent omnia. Si ergo corporalia bona omnia  ad corpus hominis referuntur, quanta putanda est excellentia anime rationalis, que inestimabili dignitate ipso corpore superior inuenitur? Quatuor itaque genera boni distinguuntur, uera bona et uera mala, non uera bona et non uera mala. uera mala homo facit; non uera mala homo patitur. uera mala sunt in culpa, non uera mala sunt in pena. Scriptum est: Si est malum in ciuitate quod Dominus non fecerit . Quod ad culpam homini est, homo facit; quod ad penam est homini, Deus facit. Ergo homo culpam facit, Deus penam. Culpa uerum malum est, pena non uerum malum. uide dispares factores. Deus facit uerum bonum, homo non uerum bonum. Rursus homo uerum malum facit, Deus non uerum malum. Sicut nullum malum  est intus ad culpam quod homo non facit, ita nullum malum est foris ad penam quod Deus non facit; sed homo cum malum facit sibi facit, et ideo malefacit. Deus cum malum facit non sibi facit, sed homini malefacienti; et ideo non malefacit. Homo intus stulte loquitur peccando; Deus foris stulto respondet secundum stultitiam eius peccatum puniendo. Sunt ergo quatuor, uerum bonum et uerum malum: et non uerum bonum et non uerum malum. Et omnia hec comparatione summi boni iudicantur utrum bona sint an mala; et si sunt, quanta sint. Tria uero sunt genera boni: Est quoddam bonum, quod in se est bonum et non ad aliquid. Est item quoddam, quod non in se est bonum, sed ad aliquid. Et est rursum aliud, quod et in se est bonum et ad aliquid.  Primum est infimum bonum, secundum medium, tertium summum. Sicut enim optimum est quod et in se et ad aliud bonum est, sic et infimum est quod in se tantum bonum est, quia illo melius est hoc quod, licet in se bonum non sit, ad aliud tamen bonum est. Quia enim ex eo maius bonum est, ipsum esse melius est, quia melius est quod ex ipso est. Aliquando autem ex uerbo bono uerum bonum nascitur, sicut quando ex una uirtute alia uirtus procreatur. Aliquando ex uero bono uerum malum oritur, sicut quando animus ex uirtute per superbiam inflatur. Rursum ex uero malo uerum malum nascitur, quando ex uno uitio aliud procreatur. Item ex uero malo uerum bonum oritur, sicut quando ex culpa humilitas oritur.

 Duo: fuerunt Phariseus et publicanus, unus iustus, alter peccator. Ex iustitia Pharisei orta est elatio; ex iniustitia publicani, humiliatio. Illic ex uero bono uerum malum; hic ex uere malo uerum bonum. Item ex non uero bono non uerum bonum nascitur, sicut quando ex fomento corporis sanitas corporalis comparatur. Rursum ex non uero bono non uerum malum nascitur, sicut quando ex dulcedine cibi faucibus irritatis per immoderatam edacitatem stomachus oneratur. Ex non uero malo non uerum malum nascitur, sicut quando ex pena corporis infirmitas corporalis generatur. Item ex non uero malo non uerum bonum oritur, sicut quando ex pena corporis sanitas corporalis generatur. Si  enim pena malum est in amaritudine potionis, sanitas bonum est in adeptione curationis. Ex uero item bono non uerum bonum; et non uerum malum oritur, sicut quando ex continentia mentis et corpus ab edendi superfluitate cohibitum in sua sanitate conseruatur, et caro per abstinentiam macerata, ipsa etiam boni operis exsecutione affligitur. Ex uero similiter malo non uerum bonum et non uerum malum oritur, quando id, quod continentia facere dicimur, idem ipsum siue in sanitate corporis, siue in maceratione carnis auaritia operatur. Ex non uero bono et uerum bonum et uerum malum nascitur, sicut quando animus ex fomento carnis siue ad uirtutem, siue ad uitium inflammatur. Ex non uero item malo et uerum bonum et uerum malum oritur,  quando ex pena corporis animus uel exercetur ad iustitiam, uel ad iniquitatem inclinatur. Cum sic igitur et ex bono et malo bonum pariter et malum proueniat, quod ex bono bonum, et ex malo malum oritur, ipsa quidem boni et mali natura operatur. Quod autem ex bono malum uel ex malo bonum prouenit, alterius uel malitia uel bonitas facit, illic abutentis bono, hic bene utentis malo ad bonum, maxime si uerum est bonum uel malum quod fit, siue uerum siue non uerum sit ex quo fit. Quia ergo ut ex uero malo uerum bonum proueniat non potestatis humane, sed diuine bonitatis opus est, nunquam homini uerum malum faciendum uel patiendum conceditur, ut inde bonum oriatur. Propterea cum dixisset Apostolus: Ubi abundauit iniquitas,  superabundauit et gratia , et quidam ex hoc occasionem sumere conarentur quasi idcirco homini malum faciendum esset, quatenus ex eo postmodum bonum proueniret, subiunxit de talibus: Quorum damnatio iusta est . Si enim homo male facit, et ex eius malo postea Deus benefacit, homo quidem pro eo quod malefacit iuste damnatur; Deus autem pro eo quod de malo bonum facit iuste clarificatur. Quod malum est, hominis est; quod ex malo bonum est, Dei est. Propterea tu malum caue, quia si malum feceris, ex eo bonum facere non potes.

Similiter quamuis ex uero bono aliquando uerum malum oriatur, non ideo tibi bonum uitandum est,  ne malum inde eueniat, quia etiam cum bonum factum fuerit, in tua adhuc potestate est ut malum non fiat. Propter hoc ne malum facias propter bonum, quia in tua potestate non est, ut ex malo bonum fiat; nec bonum dimittas propter malum, quia etiam, facto bono, in tua adhuc potestate est ne malum fiat. Et hoc quidem de uero bono et uero malo intelligendum est. Sane de non uero bono et non uero malo hanc hominem cautelam habere oportet, ut quia hec in eius potestate sunt, et eis siue ad uerum malum abuti, siue ad uerum bonum uti potest, ita ipsa pro tempore et causa siue ad agendum siue ad patiendum suscipiat, quatenus semper ea uel ad fructum uel ad usum adipiscendi boni conuertat. Ad fructum ueri boni cooperante gratia, ad usum non  ueri boni cooperante natura. Mors carnis, quia pena est, semper malum est, sed semper mala non est. Similiter uita carnis, quia natura est, semper bonum est, sed semper bona non est. Bona uita est in qua est bonum meritum; bona mors est post quam est bonum premium. Mala uita est in qua est sensus siue uirtute; mala mors est in qua pena est sine retributione. Quia ergo nec uita carnis, nec mors, neque ea que in uita uel in morte sunt, uera bona uel mala sunt, ita his omnibus homo uti debet, ut siue bona sint siue mala que sustinet, omnia ad usum bonitatis inclinet. Ad usum ueri boni, non uerum bonum, uel non uerum malum inflectitur, quando homo uel in uita uirtutem exercet, uel in morte premium uirtutis meretur. Ad usum non  ueri boni non uerum bonum uel non uerum malum inflectitur, quando ea que in uita uel suauia uel amara sunt, ad sanitatem corporis seruandam uel reparandam disponuntur. Sed hec omnia quando ad uerum bonum homini proficiunt? Proficiunt cooperante gratia, quando ad non uerum bonum cooperante natura.



TIT. II. De cibo Emmanuelis, de quo scriptum est: »Butyrum et mel comedet,« etc.

De cibo Emmanuelis magna questio est, quare butyrum et mel comedet, ut sciat reprobare malum et eligere bonum . Butyrum est, ut omnes nostis, pinguedo ex carne ueniens. Mel dulce de rore celi descendens. Quid igitur per butyrum accipiemus, nisi refectionem boni operis quod per corpus  exprimitur? Et quid per mel, nisi eam que dono gratie desuper infunditur dulcedinem contemplationis? Ipse ergo butyrum et mel comedit qui in homine assumpto et desuper plenitudinem spiritus accepit, et sicut homo subter per carnem opera uirtutum exhibuit. Butyrum enim et mel comedere est cor in affectu pietatis, et foris per bona opera, et intus per contemplationem exercere. Sed alius ad refectionem comedit, alius ad delectationem. Qui in plenitudine uirtutis uel nondum habita uel amissa defectum patitur, is cibo indiget, ut refectione roboratus solidetur. Qui autem in plenitudine sua defectum siue diminutionem non recipit, is cibum ad refectionem non requirit. Nos igitur qui puri homines sumus, et  per accessum temporis ad augmentum uirtutis proficimus, pro necessitate nostri defectus, butyrum et mel non solum ad delectationem, sed etiam ad refectionem manducamus. Butyrum, ut in nobis per opera pietatis foris exerceatur amor proximi. Mel, ut per contemplationem ueritatis intus nutriatur amor Dei. Sed ille homo ad refectionem butyro et melle non eguit in quo a principio conceptionis sue, ex quo homo esse cepit, omnium semper plenitudo uirtutum fuit. Comedit tamen homo ex tempore, qui ipse cibus fuit Deus ex eternitate. Comedit non ut se ieiunum reficeret, sed ne plenus ieiunos fastidiret. Comedit butyrum, non ut uirtutem caritatis in se per opera augeret, sed ut in nos eius affectum effunderet. Comedit mel supernorum dulcedinem,  nec pro ignorantia requirens, nec pro defectu appetens, sed presentem semper plenissima cognitione aspiciens, et possessa perfectissima caritate utens. Non ergo ad refectionem, sed ad delectationem comedit qui, plenitudinem possidens, idem ipse perfectio fuit. Butyrum comedit, quando impleuit quod de eo predictum fuerat per Psalmistam: Et erit tanquam lignum quod plantatum est secus decursus aquarum: quod fructum suum dabit in tempore suo. Et folium eius non defluet; et omnia quecunque faciet, prosperabuntur . Mel comedit, quando impleuit quod scriptum est: In lege eius meditabitur die ac nocte . Ut sciat reprobare malum: Qui non abiit in consilio impiorum, et in uia peccatorum non stetit: et in cathedra pestilentie non sedit  . Et eligere bonum: Sed in lege Domini uoluntas eius . Ergo butyrum et mel comedet, ut sciat reprobare malum et eligere bonum. Fortasse butyrum comedet ut sciat reprobare malum, et mel comedet ut sciat eligere bonum. Ergo comedendo didicit Christus reprobare malum, et eligere bonum. Si enim non comedisset, non gustasset. Si non gustasset, per experientiam non nouisset. Ergo comedit, et gustauit; gustando sensit et agnouit. Quid comedit? Butyrum et mel. In butyro aliquid amaritudinis mistum erat. In gustu mellis nichil amaritudinis inueniri poterat. Et propterea illic inuentum est quod merito reprobari; hic autem nichil, nisi quod iure eligi debuisset.

uideamus nunc amaritudinem butyri. Filius Dei  per humanitatem in mundum ueniens, multa opera pietatis humano generi exhibuit, uerbo docuit, exemplo prouocauit. Et ut postremo Saluatorem mundi se indubitanter astrueret, mentibus humanis assiduis uirtutibus et miraculis occultam in carne sue diuinitatis maiestatem aperuit. Totum hoc butyrum erat, et ubi est amaritudo. Omnia ergo hec faciendo butyrum comedit. Sed quia cum natura etiam infirmitatem assumpserat ista agendo cum affectu pietatis in fame et siti, frigore et estu, labore et fatigatione, ceterisque nostre mortalitatis penis et defectibus sustinuit amaritudinem passionis. iehsu enim quodam tempore fatigatus ex itinere sedebat super fontem, et ueniente Samaritana, potum  petiit, dicens: Da mihi bibere . Ecce amaritudo. Postea uenientes discipuli, escasque quas emerant deferentes, mirabantur quod cum muliere loquebatur . Sed et ille ostendere uolens quid in butyro eligeret, et quid reprobaret, postulantibus ad manducandum accedere ait: Ego cibum habeo quem uos nescitis . Et deinceps statim: Meus, inquit, cibus est ut faciam uoluntatem Patris mei . Hic demonstrauit butyrum. Cibus, inquit, quem uos nescitis butyrum est. Cibus quem uos scitis, amaritudo. Sed quia iste sine illo non sumitur, ego ueni in illo istum comedere, et in isto illum reprobare. uideamus adhuc alibi butyrum maiorem amaritudinem habens. Alio quodam tempore cum doceret turbas Iudeorum, ait: Amen dico uobis: Si  quis sermonem meum seruauerit mortem non gustabit in eternum . Ecce bonum butyrum. Sed adest amaritudo. Et illi: Nunc cognouimus, inquiunt, quia demonium habes. Abraham mortuus est et prophete; et tu dicis: Si quis sermonem meum seruauerit, mortem non gustabit in eternum . Sed iehsu abrasa amaritudine ad esum butyri se conuertens, ait: Amen amen dico uobis, antequam Abraham fieret ego sum . Iudei uero rursum amaritudinem aspergentes, tulerunt lapides ut iacerent in eum . Et sequitur reprobatio mali. iehsu autem abscondit se, et exiuit de templo . Adhuc uideamus alibi: Ambulauit in porticu Salomonis. Et circumdederunt eum, dicentes: Quousque animam nostram tollis? Si tu es Christus, dic nobis palam  , et ille: Loquor uobis, et non creditis. Opera que ego facio in nomine Patris mei, ipsa testimonium perhibent de me, ecce butyrum, sed uos non creditis , ecce amaritudo. Sequitur reprobatio: Quia non estis ex ouibus meis . Et rursum: Ego et Pater unum sumus , ecce butyrum. Sequitur: Tulerunt lapides Iudei ut iacerent in eum , ecce iterum amaritudo. Sed ille amaritudinis gustu ab appetitu dulcedinis auerti non poterat. Nam subditur: Respondit eis iehsu, dicens: Multa opera bona ostendi uobis ex Patre meo , hic est buytrum. Sequitur amaritudo: Propter quod opus me lapidatis . Et alibi adhuc aliam super aliam: Querebant eum apprehendere . Sed ipse, malum reprobans, exiuit de manibus eorum.  Et quid singula narramus? Raro unquam inuenimus Iesum sine amaritudine manducasse butyrum. Postremo nouissimam illam magnamque amaritudinem butyrique dulcedinem malique reprobationem quis considerans non miretur? Pependit Dominus iehsu in cruce ut pro pietatis dulcedine poculum amare mortis degustaret, et circumdantibus eum inimicis atque post dira uulnera uoces blasphemas in eum iaculantibus, ipse, suauitatis cibi sui non immemor, ait: Pater, ignosce eis, quia nesciunt quid faciunt . Ecce butyrum optimum, magnis quidem amaritudinibus foris aspersum; et tamen dulcorem suum interius conseruans illesum. Ut ergo demonstaret quod sine corruptione sue dulcedinis sponte  amaritudinem suscepisset, expostulans, ait: Sitio. At illi obtulerunt ei acetum cum felle mistum; et cum gustasset, noluit bibere . Gustauit et reprobauit, quia sustinuit et abiecit. Passus est, et superauit. Nunquid non iam palam est quomodo Emmanuel noster butyrum comedat ut sciat reprobare malum? Quia in homine Deus opus pietatis exhibens, et impiorum persecutionem sustinens, quam sit reprobanda eorum prauitas per experientiam sensit, quam per prouidentiam prius idem ipse reprobauit.

Nunc libet intueri quomodo mel comedat Emmanuel iste, ut sciat eligere bonum. In gustu quidem mellis nichil amaritudinis inuenitur, et propterea totum quod ibi est ab experiente eligitur. Ergo mel  comedit ut sciret eligere bonum. Sed quid dicimus? Qualis est laus ista  quod Deus homo per experientiam bonum didicit, qui semper idem ipsa bonitas fuit? sed hec pietatis laus est, et preconium misericordie eius, qui pro nobis ita inclinari dignatus est, ut accipere posset in eo quod assumpsit id quod semper habet in eo quod fuit. Hoc enim Deus homo per experientiam gustauit ex tempore, quod ipse homo Deus per naturam erat ex eternitate. Ergo mel comedit diuinitatis humanitas, cum se infudit atque uniuit infirmitati maiestas. Ibi humana natura pleno satietatis gustu supernam dulcedinem haurire cepit, ubi totum quod est Deus ineffabili gratia sibi unitum accepit. Tamen comedere hominis erat, esse cibum diuinitatis. uerus  ergo homo Emmanuel qui mel comedit ut sciret eligere bonum. uerus Deus Emmanuel, qui mel fuit non per experientiam discens, sed per naturam sciens seipsum bonum. Unus tamen et idem per se et per naturam sciens et per experientiam discens. Quia idem ipse homo accepit per experientiam quod fuit Deus ipse per naturam. O Emmanuel bone, nobiscum Deus, propterea tu butyrum et mel comedere potuisti, quia Emmanuel factus es nobiscum Deus. Deus enim apud te, nec accipere potuisti quod eras, nec quod non eras sustinere. Propterea Emmanuel factus es nobiscum Deus, ut in nostro humiliatus, in ipso et desuper quod tuum erat acciperes, et quod nostrum erat subtus, tibi sociares. Ergo Emmanuel factus es nobiscum Deus, ut posses  butyrum et mel comedere, et inter comedendum disceres, bonum eligens, malum reprobare. Sed quid dico? quis est sapiens ut intelligat hec? Qualis ergo tu Deus eras antiquus a principio qui in principio lucem diuisisti ac tenebras, si bonum eligere et malum reprobare nesciebas? An forte et hoc nescire uirtutis erat, et discere dignationis, quia electio ad diuinam naturam non pertinuit, cuius ad utrumlibet se habere non fuit? Ergo Emmanuel eligere et reprobare didicit, quia qui in sui natura conditioni non subiacebat, in nostra liberum arbitrium assumpsit. Cui in se confirmato dedit posse non posse in malum deficere, et boni electionem uoluntate libera sine coactione. Neque idcirco minus liberum eo  quod nec aliud pati possit uoluntarium, nec ad aliud compelli inuitum. Sed idcirco uere et summe liberum, quia non possit uel aliud pati quam uelle, uel aliud uelle quam posse, siue aliud posse quam bene uelle. Sic Emmanuel butyrum et mel comedit, ut sciat reprobare malum et eligere bonum, quia in humana natura, quam assumpsit, rationabili iudicio uoluntatis sancte malum deseruit et bonum elegit, sicut scriptum est: Dilexisti iustitiam et odisti iniquitatem; propterea unxit te Deus, Deus tuus oleo letitie pre consortibus tuis . Simili genere locutionis de ipso dicit Apostolus: Et quidem cum esset Filius Dei, didicit ex his que passus est obedientiam, et consummatus factus est omnibus obtemperantibus sibi causa salutis eterne   Christus enim ex iis que passus est obedientiam didicit, quia qui Filius erat equalis per naturam ut subesse posset id quod inferius possibile erat per gratiam assumpsit. Quasi enim discere fuit quod per naturam in suo non habuit in usum ex alieno assumere. Solum nunc restat, si forte inuenire possimus Emmanuelem nostrum butyrum et mel non ad refectionem, sed ad delectationem manducantem, ne quod fecit necessitas sit, sed uoluntas. Obtulerunt ei partem piscis assi et fauum mellis . Immortalis et impassibilis iam fuit factus, et cibo corporali non indiguit; tamen ut demonstraret quod fuit, comedit uoluntate, non necessitate. Omnia itaque bene cederent, si obtulissent ei butyrum et fauum mellis, nisi forte idem piscis nobis significet,  quia butyrum sine frixura non sumitur. Nam et nos quotidie adhuc in butyro amaritudinem admistam inuenimus, in melle puram dulcedinem percipimus, quia in opere pietatis labore afficimur, in gaudio contemplationis dulcedine refouemur. Et hoc totum fit ut sciamus reprobare malum et eligere bonum, scilicet ut in ipso experimento discamus quantum presens uita, in qua nec bonum sine dolore fieri potest, fugienda sit; et futura, in qua dolor non est, appetenda. Per Dominum nostrum.



TIT. III. Apologus probans omne cor pronum esse ad commendationem sui et suorum.

Fabula dicit omnes bestias fetus suos Ioui probandos presentasse, inter quas simia deformem  natum trahens, risu omnium castigari non potuit quin suum ceteris anteferret. Ingenitum si quidem est omni animanti amare quod genuit. De corde sensus nascitur, et amant corda fetus suos adeo ut sepe animus peruersus in conspectu summe ueritatis tortuosum et prauum, et risu omnium dignum sensum suum commendare non erubescat.



TIT. Iu. De stulto qui ut »luna mutatur,« et de iusto qui »uir unus« est.

Stultus sicut luna mutatur . Stultus personaliter unus est, sed instabilitate et mutabilitate multi. Sicut una est luna, et dicitur prima, et secunda, et tertia, et quarta, et quinta, etc., et fiunt multe uarietates in uno corpore, sic stultus modo  plorans, modo ridens, modo tristis, modo hilaris, quasi crescens et deficiens et de alio ad aliud transiens, muttas ostendit formas in uno homine. Quo contra in laudem iusti dictum est: Fuit uir unus . Unus quippe est iustus, non tantum persona, sed uita, quoniam dum per diuersos errores uiuendi non scinditur, quasi in una ueritatis facie persistens inuenitur.



TIT. u. Quod in sensu bonum hominis non est.

Homo peccando fecit ut bestiis comparetur, tamen facere non potuit ut in quo bestiis comparatus est, eisdem cequetur. Qui enim ratione superior esse desiit, sensu se inferiorem inuenit. Si uisum consulis, superant lynces. Si odoratum interrogas, preualent canes. Et quecunque in sensu corporali laudabilia  sunt, in ipsis excellentiora inuenies, ut alibi queras bonum tuum neque in illo considas ubi bestiis comparatis, et tamen non equaris.



TIT. uI. De triplici pace.

Una est pax quam habere debet homo ad Deum, alia quam ad semetipsum, alia quam ad proximum suum. Spiritus enim hominis hac lege inter Deum et carnem constitutus erat, ut, si Deo superiori obedientiam debitam exhiberet, nunquam eius imperio subiecta caro contrairet. Quandiu ergo homo pacem ad Deum tenuit, nullam in carne sua molestiam contradictionis inuenit. Sed postquam Creatori suo per superbiam rebellis esse cepit, statim caro ab eius consensu se diuidens, subdita esse recusauit. Hinc homo, uariis concupiscentiarum suarum  desideriis distractus et aliena et que inconcessa fuerant appetens, terminos iustitie aduersus proximum suum transiuit; atque illic quoque turbata pace ex omni parte inquietus et turbulentus esse cepit. Nunc ergo reparando proponitur conditio, ut si pacem habere uoluerit cum Deo, habere studeat pacem cum proximo suo. Cum autem spiritus Deo plene subiectus fuerit, tunc et illam quam in carne sua portat contradictionem, gratia ad pacem reformabit pacatus sit totus, ut homo, et extra se cum proximo per caritatem fraternam, et in se per conscientiam bonam, et supra se per gratiam diuinam. Propter hoc dum offertur hostia salutaris qua Deo nos reconciliari oportet, prius osculo signum pacis offerimus, ut, hac premissa que inter nos constat  pace, illam que ad Deum est obtinere mereamur. Quando autem pro fidelibus defunctis hoc sacrificium salutare immolatur, osculum pacis ad inuicem uiuentes non accipiunt quoniam hi, pro quibus uiuifica immolatio fit ab hac uita subtracti, humane conuersationis pacem uel concordiam tenere amplius aut exhibere non possunt. Illic ergo sola illa que ad Deum est reconciliatio queritur, ubi deinceps presentis uite, semel hinc educti, conditioni non subduntur. uiuentes autem per pacem proximi merentur pacem Dei, et per pacem Dei merentur pacem sui, non illam que animam est ad mundum, sed illam que est inter animam et spiritum, per illam que est inter spiritum et Deum. Nam est quedam pax inter animam et mundum suauiter uiuentium et  male et est quedam pax inter animam et spiritum suauiter uiuentium et bene, et est quedam pax inter Deum et spiritum feliciter uiuentium et beate. Similiter est bellum inter animam et mundum non suauiter uiuentium et male, et est bellum inter animam et spiritum non suauiter uiuentium et bene, et est bellum inter spiritum et Deum infeliciter uiuentium et male. Nam quod suauiter uiuentes et male ueram pacem, qua sapientia inuenitur in tempore otii boni non nouerunt, beatus Iob testatur de sapientia, dicens: Non inuenitur in terra suauiter uiuentium .



TIT. uII. De dignitate et libertate rationalis creature.

Sola rationalis creatura ita condita est, ut ipsa  bonum suum non esset, sed illi a quo facta est. Magna ergo dignitas, ut nullum ei bonum preter summum sufficeret, et item magna libertas, ut ad bonum suum cogi non possit.



TIT. uIII. De triplici exercitatione, et quibus actiua et contemplatiua uite figurantur nominibus.

uite mutabilis conditio talis est, ut in eodem diu stare non possit: cui adhuc ad laborem et dolorem conuertitur quod quesitum est ad consolationem. Fluctuat ergo in exercitationibus, et transit de alio in aliud, ut nunquam quieta sit, donec ad ueram stabilitatem perueniat. Exercitationum autem tria sunt genera, alie ad profectum uirtutis, alie ad consolationem infirmitatis, alie ad inflammationem iniquitatis. Prime edificantes, secunde sustentantes,  tertie subuertentes. Propter hoc Deus edificantes induxit, sustentantes concessit, subuertentes prohibuit. Et diuisit tempora, et loca distinxit, edificantibus et sustentantibus exercitationibus, quando et ubi fiant, que congrue simul fieri possunt, quia sustentantibus occupati, edificantes tenere non sufficimus, et edificantes conuersi sustentantibus implicari non debemus. Sex dies sustentantes habent; septimum edificantes. Sic sustentantibus omnia loca conceduntur, pauca edificantibus conseruantur, exceptis his qui se edificantibus consecrarunt, et omni loco et tempore illis inseruiunt. Duo enim sunt genera hominum secundum has duas exercitationes licitas, edificantes ad contemplatiuos, sustentantes  ad actiuos. He sunt due uite, et duo populi, et duo testamenta: Lia et Rachel, Iacob, et Isrel, Sion et Ierusalem, Petrus et Ioannes, Martha et Maria, sinistra et dextra, lana et linum, hordeum et frumentum, aqua et uinum, etc.



TIT. IX. Quod elementum duobus modis dicitur.

Elementum est prima materia corporalis complexionis. Elementum materialis representatio inuisibilis subsistentie et principium cognitionis a corporalibus ad incoporalia transeuntibus. Illic elementum est principium subsistentie ad inuisibilem actum prodeuntibus; hic elementum est principium intelligentie ad inuisibilem ueritatem ingredientibus.



TIT. X. De trinitate uniuersitatis.

uerum uniuersitas trinitate una subsistit. Est  unum quod nec ab alio est, nec secundum aliud, ut creatrix natura. Est unum quod ab uno est, et secundum unum, ut rationalis creatura a Deo, similis Deo. Est unum quod ab uno est, et secundum duo, hoc est ab uno per unum, ut corporea natura a Deo creata, secundum sapientiam increatam et creatam disposita. Primum exemplar est tantum, non exemplum. Secundum exemplar est exemplum. Tertium exemplum tantum, non exemplar.



TIT. XI. Quod in originali peccato uitia tria, inobedientie due et peccatum unum fuerunt.

In originali peccato tria uitia fuerunt, inobedientie due, et peccatum unum. Tria uitia fuerunt: superbia, auaritia et gula; due inobedientie, nature  et discipline. In superbia et auaritia inobedientia fuit naturalis precepti. In gula inobedientia fuit precepti, discipline et superadditi. Et omnia hec quia uno actu completa sunt, unum peccatum dicuntur.



TIT. XII. Quod Christus et sapientia a diuersis uariis queruntur modis.

Quidam Christum quesierunt, et non inuenerunt. Quidam quesierunt, et inuenerunt, sed non retinuerunt, quia non quesiuerunt ut haberent, sed ut uenderent. Quidam Christum quesiuerunt, et inuenerunt, et retinuerunt, quia non quesiuerunt ut uenderent, sed ut possiderent. Primis dixit: Quo ego uado uos non potestis uenire. Queretis me, et non inuenietis, sed in peccatis uestris moriemini . Secundis  dixit: Ego sum, si me queritis, sinite eos abire. Et iniecerunt manus et tenuerunt eum . Tertiis dixit: Auete. Et accesserunt et tenuerunt pedes eius . Primi quesiuerunt, et non inuenerunt. Secundi uiuum inuenerunt, et inuentum occiderunt. Tertii mortuum quesiuerunt, et uiuum inuenerunt. Sic multi sapientiam querunt, et non inueniunt, quia inutiles iudicantur et abiiciuntur. Alii sapientiam querunt, et inueniunt, sed non diligunt, quia ad lucrum et laudem humanam adipiscendam eam exponunt, et prostituunt. Isti Christum uiuum inueniunt, sed occidunt, quia ex hoc in eis sapientia moritur quod eius dulcedine nullo amoris sensu perfruuntur. Hi assumuntur ut grauius iudicentur et precipitentur. Alii mortuam querunt, et  uiuam inueniunt, quia dum eam ad huius uite usum non appetunt, uerius intus ad illius dulcedinem et suauitatem pertingunt. Hi assumuntur ut eleuentur et glorificentur



TIT. XIII. Quod Deus in Scriptura homini foris loquitur per preceptiones, prohibitiones, promissiones et minationes.

Quandiu homo intus Deum audire loquentem potuit, doctrina exteriori opus non habuit; sed postquam librum uite oculo interiori inspicere iam non ualet, Scriptura foris apponitur, ut eius saltem inspectione ad cognitionem ueritatis renouetur. In hac autem Scriptura et prohibitiones sunt malorum, ut ea fugiat, et preceptiones bonorum, ut ea expetat. Et prohibitionibus quidem apponuntur comminationes,  quoniam solius mali odio homo cohiberi non posset; et preceptionibus adiunguntur promissiones, quoniam solius boni amore non posset ad ipsum prouocari. Et sunt quatuor ista generaliter discreta in omni Scriptura, preceptiones et prohibitiones, promissiones et comminationes. Quorum duo prima ad uite informationem pertinent, duo subsequentia ad fidei instructionem. In illis meritum, in istis premium constat. Et perfectum facit fides recta, et operatio bona. Primum autem carnalibus comminationes carnales, et promissiones et pene temporales et premia, deinde spiritualibus spirituales et eterne. Postremo exercitatis sufficit ad exhortationem odium mali et amor boni. Sic gradibus suis crescit salus, et uirtus proficit. In omni autem Scriptura aut cognitio  ueritatis querenda est, aut forma uirtutis. Primo studio historia et allegoria proponitur, secundo tropologia et in ipsa tropologia duplex similiter lectio est: Prima, que plana narratione mores instruit; secunda, que exhortatione affectuosa in animo auditorum desideria uirtutis accendit.



TIT. XIu. Quod Deus cum homine sit quatuor modis.

Quatuor modis nobiscum est Deus, per presentiam maiestatis, per participationem humanitatis, per uinculum caritatis, per patrocinium ueritatis. In primo cognoscit mala nostra. In secundo expertus est, in tertio compatitur, in quarto aufert et est Emmanuel, id est nobiscum Deus. Item cum quibusdam est Deus per fauorem gratie, qui cum Deo non sunt per meritum uite. Cum quibusdam est  Deus per fauorem gratie, et ipsi cum Deo sunt per meritum uite. Cum quibusdam Deus non est per fauorem manifestum gratie, et ipsi cum Deo sunt per meritum uite. Cum quibusdam Deus non est per fauorem gratie, et ipsi non sunt cum Deo per meritum uite.



TIT. Xu. De progressionibus cognitionis.

Quinque sunt progressiones cognitionis : prima est in sensu, secunda in imaginatione, tertia in ratione, quarta in intellectu, quinta in intelligentia. Per sensum est in istis, est secundum ista. Per imaginationem non est in istis, sed secundum ista. Per rationem neque in istis est neque secundum ista; sed est in illis et de illis que sunt secundum ista. Per intellectum non est in illis, sed de illis. Per intelligentiam,  nec in illis, nec de illis.



TIT. XuI. Quod animus quatuor modis agenda tractat.

Quatuor modis in nostro animo agenda tractamus: cogitando, uolendo, deliberando, uouendo. Cogitatio ad cognitionem pertinet, uoluntas ad desiderium, deliberatio ad propositum, et ad promissionem uotum. Si quod proponimus non facimus, fallaces sumus. Si non facimus quod promittimus, fallaces et fallentes. Ibi mendacium solum accusatur, hic et mendacium accusatur, et promissam exigitur. uotum autem aliud occultum ad Deum et coram Deo; aliud manifestum ad Deum et coram homine. Occultum uotum fractum peccatum est; manifestum uotum fractum, peccatum et scandalum.



TIT. XuII. De dissimili operatione Dei.

Si in Tyro et Sidone hec facta fuissent, etc.  Demonstrare uolens Dominus quod ab ipso sit et donum eius, et quando ueritatem cognoscimus, et quando agnitam debita deuotione ueneramur, quibusdam ueritatem predicauit, quorum corda ad dilectionem ueritatis non emolliuit; quorumdam uero corda affectu bonitatis emolliuit, sed agnitione ueritatis non illuminauit. In illis arauit et non seminauit, duritiem frangens, sed uerbum non spargens. In istis uero seminauit, sed non arauit, uerbum spargens, et duritiam non frangens, ut et utrumque ab eo esse sciamus, et utrumque ab eo petere discamus, cum neutrum sine altero ad salutem  sufficiens esse agnoscimus. Sic soluitur quod ex Euangelio proponere solent, cur Deus in carne ueniens illis uerbum predicauit quos ipsum uerbum non recepturos esse presciuit, et quibusdam aliis predicationis uerbum non impendit, quos credituros si docentem audissent, agnouit. Quorumdam enim duritiam increpans, quibus ueritas predicata fuerat, sic ait: ue tibi Corozaim, ue tibi Bethsaida, ue tibi Capharnaum! quia si in Tyro et Sidone hec facta fuissent, iam olim in cinere et cilicio penitentiam egissent . Hoc ergo mirum uidetur, quare iehsu, qui futurorum omnium scientiam habuit, in Capharnaum predicauit, cum illorum duritiam tantam esse presciret, ut ueritatem etiam oblatam non reciperent. Et quare item in Tyro et Sidone illa operatus non est, que operatus  est in Capharnaum et Bethsaida, cum istos tales esse non ignoraret, qui facile ueritatem reciperent, si audire illam et agnoscere potuissent. Sicut enim impium uidetur obedientes deserere, sic stultum uidetur omnino rebelles docere. Sed illud iudicii fuit, hoc exempli. Ne enim homo solum affectum boni sine agnitione sufficere putet, ac per hoc affectum se habere sentiens bonitatis, uerbum ueritatis non requirat, illos compunxit, non docuit, nec saluauit. Et ne rursum solam ueritatis agnitionem sufficientem putet ad salutem, et legem audisse non fecisse consummatam iustitiam, istos docuit, non compunxit et damnauit, ut dum alterum sine altero uicissim habere cognoscuntur reprobi, utrumque necessarium sibi fore intelligant electi, et qui  alterum habere se cognoscit, non de uiribus suis presumat, sed ab illo humiliter postulet quod non habet, a quo quibusdam alterum accepisse non profuit, quoniam alterum districte iudicandis non impendit. Non enim accipere meretur quod non habet, qui a se habere se putat quod habet; et propterea uicissim e duobus alterum a Deo tribuitur, et alterum subtrahitur, ut ubi utrumque simul est ab ipso esse utrumque demonstretur.



TIT. XuIII. De fide, quid sit, et que ad eam spectent.

Priusquam ea que ad fidem pertinent discutere incipiamus, quid sit fides ipsa inspicere debemus. Apostolus sic definit fidem: Fides est substantia rerum sperandarum, argumentum non apperentium  . Cum enim res quelibet apud nos subsistant, uel peractum quando uidelicet presentes sensu comprehenduntur, uel per intellectum, quando absentes uel etiam non existentes in similitudine sua et in imaginatione capiuntur, uel per experientiam, quando ea que in nobis sunt sentiuntur a nobis, ut est gaudium et tristitia, timor et amor, que subsistunt in nobis, et sentiuntur a nobis. Nullo horum modorum inuisibilia Dei capiuntur in nobis, que solum creduntur a nobis. Neque enim per actum presentia sunt, neque in similitudine aliqua comprehendi possunt, neque quemadmodum illa que in nobis sunt, et sentiuntur a nobis. Ergo fide sola subsistunt in nobis, et subsistentia eorum est fides eorum qua creduntur, quia sunt  sed non qualia sunt comprehenduntur. Sic itaque per solam fidem subsistunt in nobis, et sola fide probantur a nobis; nec aliud argumentum habere possumus, nisi quia credimus illa fide que ratione non comprehendimus. Hec descriptio fidei ostendit quid faciat fides, sed in eo non diffinitur quid sit fides. Est autem diffinitio fidei hec: Fides est uoluntaria quedam certitudo absentium supra opinionem, et infra scientiam constituta. Et sciendum quod aliud est cognitio fidei, aliud fides. Cum enim idem fit sermo in auribus plurium, omnes equaliter quod dicitur intelligunt, sed non omnes equaliter credunt et cognitionem dictorum omnes habent, sed fidem non omnes habent. Potest autem cognitio fidei esse sine omni fide; fides autem sine omni cognitione esse  non potest. Multi tamen credunt et non habent cognitionem omnium eorum que credunt, quia credentibus et cognoscentibus credunt, et non norunt ipsi omne quod credunt, sed norunt illi quibus credunt. Eiusmodi est fides simplicium in Ecclesia qui perfectioribus credendo et adherendo salui fiunt, sicut scriptum est: Boues arabant, et asine pascebantur iuxta eos . Hi enim in fide perfectorum amplius credunt, qui in se credendo minus cognoscunt. Duobus modis crescit fides, deuotione siue constantia, et cognitione. Incrementa fidei per deuotionem per tres gradus procedunt. Primus gradus est acquiescere, secundus estimare seu putare, tertius gradus est certum esse. Secundum hos tres gradus tria sunt genera hominum que sequuntur.  Est enim quoddam genus hominum in sancta Ecclesia quibus credere est solum non contradicere fidei; qui ita uiuunt ut nati sunt, non amando uel approbando in quo nati sunt, qui si in alio nati essent, fideles non essent. Consuetudine enim uiuendi fidem tenent, non amore. Est aliud hominum genus attentius considerantium statum uite humane, et dubium, et ex eo quodammodo fluctuare incipientium in fide, quoniam multos conspiciunt auersos et alienos a fide; tamen ducti pietate fidei e duobus dubiis hoc eligunt quod, doctrina catholica docente, didicerunt. Istis pax necessaria est, tribulatio periculosa, ne forte de estimantibus seu opinantibus negantes efficiantur. Est aliud genus  hominum qui certi sunt et confirmati in fide sua, quos Deus uel per exteriora miracula confirmauit, uel per interiorem aspirationem edocuit. Isti tribulatione non subuertuntur, sed exercentur. Sciendum est etiam quod sicut tres sunt gradus, per quos fides crescit, ita tres sunt gradus, per quos crescit cognitio fidei. Primus gradus est cognitionis fidei quo nichil minus unquam fides habere potuit, credere uidelicet Deum esse et eum saluatorem et remuneratorem exspectare. Hec cognitio fidei simplicibus ante incarnationem uerbi ad salutem sufficere potuit, uidelicet ut et Deum crederent et Saluatorem exspectarent, quamuis eiusdem saluationis sue modum et tempus non cognoscerent. Duo enim in homine tantum sunt, natura et culpa; et  Creator ad naturam refertur, Saluator ad culpam. Sub lege autem scripta creuit cognitio, quando iam de persona Redemptoris manifeste agi cepit, et Saluator per legem promitti, et post promissionem exspectari. Sub gratia autem adhuc amplius excreuit cognitio, cum ipse iam Saluator non ut prius a multis putabatur solum homo, sed et Deus uerus manifestatus est. Et ipse redemptionis modus non in terrene culmine potestatis, sed in morte probatus est constare Saluatoris.



TIT. XIX. De Charitate, Fide et Spe.

Sicut uirtutes relique bonum nature sunt, ita caritas bonum est uirtutum omnium: quam qui habet, secundum aliquid omnem uirtutem habet. Habet enim secundum effectum etiam illas quas  secundum effectum non habet. uirtutes enim affectu habere per gratiam, studium et meritum humanum est; effectu autem eas habere, munus diuinum. uoluntas enim hominis est; potestas uero Dei. Ita uoluntas hominis bona est ex Deo, mala ex homine. Potestas Dei est in malo, homini ad malum bona; in bono, homini ad bonum bona. Propter hoc qui caritatem habet, totum habet; et qui non habet nichil habet, uel utiliter non habet. Ideo dixit Apostolus de caritate: Charitas omnia credit, omnia sperat, omnia sustinet . Fides bona ostendit, spes arripit, sustinentia defendit. Per fidem incipiunt nobis esse, per spem nostra esse, per sustinentiam nobiscum esse. Fides dirigit, spes trahit, sustinentia perducit. Et sunt in caritate omnia hec,  quia in eo quod dilectum et placitum, amor suadet libenter credere, multum presumere, non facile desistere.



TIT. XX. De quatuor debitoribus.

Quatuor sunt debitores, Deus, spiritus, caro, mundus. Deus debet spiritui, ut eum et cognitione ueritatis illuminet, et amore uirtutis inflammet. Spiritus debet Deo, in omnibus que agenda sunt, ab ipso erudiri, et secundum ipsum operari. Spiritus debet carni, ut eam et a malis cohibeat, et in bonis exerceat. Caro debet spiritui, in bono agendo ministerium, et in commodo appetendo modum. Caro debet mundo ex eius abundantia quod necessitatis est sumere, quod uirtutis est exercere. Mundus debet carni in necessitate subsidium, in exercitatione  incitamentum. Sed spiritus Creatori debitum non persoluit, quia uel per superbiam elatus, contemnit ab eo scientiam ueritatis querere, uel per pigritiam ligatus, acceptam intelligentiam fastidit opere exercere. Propterea et ipse Creator spiritui debitum iuste negat, ut eum nec ad cognoscendum uerum illuminet, nec ad bonum amandum inflammet. Nam superbum intus a cognitione ueritatis abiicit; pigrum autem in opere foris affligit. Rursus quia idem spiritus carni debitum non persoluit, ut eam uidelicet uel a malo cohibeat, uel in bono exerceat, fit ut ipsa caro iusta Dei dispositione non exhibeat spiritui quod debet, hoc est, uel in bono agendo ministerium, uel in appetendo commodo modum.  Item, quia caro per negligentiam spiritus laxata, mundo debitum non exhibet, sed eius affluentiam ad luxum uoluptatis intorquet, et ad excitationem uirtutis eius administrationem non obtinet, ipse quoque mundus iusta recompensatione ad miseriam spiritus multiplicandam, eam et aduersis frangit, et prosperis dissoluit. Huius autem discordie, quia solus spiritus auctor est, necesse est ut ipse prior ad pacem redeat, et cetera post se subsequenter ad pacem componat. Si enim ipse et Creatori debitam subiectionem, et carni iustum regimen exhibere studuerit, perfecta et consummata iustitia subsequitur, et reformata iustitia, concordia quoque et pax perfecta reparatur. Sicut enim ex eius iniustitia pax et concordia cunctorum soluitur, ita per eius  iustitiam uniuersa reconciliantur. Hanc autem iustitiam spiritus habitam perdere potuit; amissam uero per se recuperare non potest, quia ne debitum Creatori persoluat, ignorantia fallitur, ne uero debitum carni persoluat, concupiscentia prepeditur; et si forte ex parte illuminatus, uerum agnoscere ceperit, et ex parte confirmatus bonum adimplere, non potest tamen hic quod perfectum est adipisci, sed sicut scriptum est, ut degustatam pro parte iustitiam esurire et sitire incipiat, sed non ut adepta plenitudine, ad satietatem pertingat.



TIT. XXI. De impedimento cognitionis.

Sicut humor subtilis per exhalationes a terra sursum rapitur, sic intellectus cordis humani per meditationes et scrutationes subtilis effectus ad alta  leuatur. Et quemadmodum humor ascendens frigore prestringitur, et relabitur unde uenerat, sic multi ab intelligentia summorum per ignorantiam cadunt, propterea quod in bonis que intelligere poterant agendis per desidiam torpescunt. Sed lapsus niuis nec strepitum facit, nec ledit; lapsus grandinis et strepitum facit, et pondere ledit: quia multi torpent a bono, et nocent in malo; alii torpentes sunt, non nocentes.



TIT. XXII. De tribus motibus in homine.

Tres sunt motus in homine. Motus mentis, motus corporis, motus sensualitatis. Motus mentis in uoluntate est, motus corporis in opere, motus sensualitatis medius in delectatione. In motu mentis solo  liberum arbitrium est. In motu corporis et sensualitatis, que sequuntur liberum arbitrium. Sic enim prima fuit dispositio nature; nam motus mentis uoluntarius est appetitus. In uoluntario liberum; in appetitu arbitrium. Mens igitur per se mouetur, et est primus uoluntatis motus. Motum uoluntatis sequitur motus corporis. Mens itaque sicut dixi per se moueri habet, sed secundum uoluntatem Creatoris sui, que forma illi est et exemplar et proposita regula quam sequatur. Et propter hoc, si secundum Deum mouetur, hoc est iustitia; si preter Deum mouetur uel contra Deum, hoc est iniustitia. Ergo motus mentis iustitia semper est, uel iniustitia; motus autem corporis semper est obedientia. Quod enim mens mouetur, libertate mouetur, quia uoluntarie  mouetur, et per se mouetur, et ei est quod mouetur uel ad meritum, si bene; uel si male, ad culpam. Quod autem corpus mouetur, necessitate mouetur, quia ab alio mouetur, hoc est a mente; nec ipsius est quod mouetur, sed illius a quo mouetur, siue ad meritum, si bene, siue ad culpam, si male. Ita motus mentis dominatur motui corporis legi nature subiecto, et quando abutitur illo, uitium est imperantis, debitum obedientis. Nec culpatur qui ducitur, quia necessitate ducitur, sed culpatur qui ducit, quia in subiectum libertate abutitur. Porro uoluntas, si iustitiam tenuisset, haberet non solum motum corporis obedientem, sed et motum sensualitatis consentientem. Nunc uero quoniam rectitudinem suam ipsa non tenuit, habet quidem adhuc  ex indulgentia Creatoris motum corporis obedientem, ex uindicta autem motum sensualitatis contradicentem. Cuius uiolentiam aliquando infirmata sequitur, aliquando autem corroborata cercet et moderatur. Si autem motus sensualitatis dominatur motui mentis, dominatur etiam motui corporis, qui subiectus est illi, et tunc peccatum regnare incipit in nostro mortali corpore. Si autem non dominatur, utitur mens seruitio corporis sui, et exhibet membra sua arma iustitie. Et sunt simul motus mentis et motus corporis, seorsum autem motus sensualitatis; et perficitur iustitia, et iniquitas cohibetur.



TIT. XXIII. De instrumentis cognitionis.

 In uocibus duo sunt, melodia, et significatio. Et in rebus duo, forma et essentia. In mentibus similiter duo, affectus et cognitio. In corpore autem humano duo sunt instrumenta, aures et oculi. Per aures ingrediuntur uoces, ut per melodiam generent affectum, et per significationem cognitionem. Res uero per oculos ingrediuntur, ut per formam similiter in mente generent affectum, et per essentiam cognitionem.



TIT. XXIu. De sensu homionis, carnali et spirituali.

Duo sensus in homine sunt, unus carnalis et alter spiritualis; et uterque bonum suum habet, in quo exsultat et gaudet. Gaudet carnalis sensus atque tripudiat in eris serenitate et solari claritate, in  ciborum et potuum dulcedine, in locorum amenitate, et fluuiorum iucunditate. Et hic sensus bestialis est; namque bestiis et uolucribus conuenit. Spiritalis uero exsultat lumine diuino superinfuso, quod contemplatiuis conuenit, gaudet etiam in uirtutum exercitatione, in colenda iustitia, et cum exterior sensus, id est carnalis, suo bono utitur, tunc mentis interior sensus quasi obdormit. Unde contingit eum qui bonorum huiusmodi iucunditate capitur, ne interioris quidem sensus bona sua agnoscere. Nam spernit exteriora, qui dulcedine bonorum interioris sensus rapitur. Inde est quod uiri religiosissimi, stulti mundo esse uidentur.



TIT. XXu. De diuinis luminibus.

Bona Dei lumina sunt, et ipse auctor donorum  Pater est luminum, Apud quem non est transmutatio nec uicissitudinis obumbratio , quia nec illuminans transmutatur, neque non illuminans obscuratur. Generans enim non degenerat et non generans non caligat, quia nec inferior est exiens, nec obscurior latens. Lumina eius quando ad nos ueniunt ab ipso non recedunt; et quando a nobis redeunt apud ipsum clarescunt. Quando ad nos descendunt, in nobis non deficiunt; et quando a nobis recedunt, minorationem pro nobis non accipiunt. Itaque non transmutantur in nos quando participanda uenient ad nos; nec obumbrantur in se quando ab illuminatis et obumbrandis redeunt et remanent in se.



TIT. XXuI. De conceptu et partu Sapientie.

 Nondum erant abyssi, et ego parturiebar . Conceperat Deus sapientiam in prescientia futuri, parturiebat in uoluntate creandi, peperit in procreatione effecti.



TIT. XXuII. De triplici genere aspirationum.

Triplex est origo aspirationum, a Deo, a diabolo, a natura. Que a natura sunt, precedentem habent causam necessitatis. Que a Deo sunt aut diabolo, subito eueniunt et improuisa; a Deo bona, a diabolo mala. Aliquando ueniunt que bona uidentur et non sunt, et hec similiter a diabolo sunt, quorum origo exitu probatur. Hoc est: Probate spiritus si ex Deo sunt .



TIT. XXuIII. De quinque iugis.

Quinque sunt iuga: Iugum iniquitatis, iugum  mortalitatis, iugum legis, iugum proprie uoluntatis, iugum caritatis.



TIT. XXIX. Quod Deo nichil inordinatum esse potest.

In Babylone non requirit unus alterum; sed respondent ulule sibi in delubris eius . Parum est ut in celo ordinata sint omnia, sed hoc mirum est quod etiam confusionem mundanam inordinatam non relinquit Sapientia diuina. Respondent enim ibi etiam opera tenebrarum, et non est quod requirat alterum, quia iusta ordinatio nichil relinquit inordinatum, et unicuique quod suum est tribuit, et quod sibi confusum est, illi sine ordine et dispositione esse non potest. Sed et illa confusio interna cordium malorum non effugit dispositionem illius,  ubi lucifuge cogitationes et desideria tenebrosa in occulto fluitantia respondent sibi, quia iustum iudicium sicut per sapientiam cuncta intelligit, ita per equitatem nichil sine retributione relinquit.



TIT. XXX. Quod Deus non transmutatur.

Non transmutatur Deus ex eo quod ipse est, non patitur uicissitudinem quod in ipso est. Nam quod ipse est, immutabile est; quod in ipso est, eternum est. Non transmutatur ut alius sit, non patitur uicissitudinem ut aliter sit.



TIT. XXXI. De mysterio in forma celi et terre.

Qualis terra tales et terreni, et quale celum tales celestes . Sursum cuncta equalia sunt. Deorsum sunt montes et ualles, et alta profunda, humilia et excelsa, et dissimiliter habentia cuncta.  Mortalis quippe uita planum iter habere non potest, sed exaltat et humiliat, et nunc equitatem ostendit, nunc uero abruptum prefert, et casum minatur: propter hoc talis terra, quales terreni. Sursum uero non est ubi offendas uel precipiteris aut inequaliter ambules, sed planum et equale et consentiens et moderatum totum. Ideo quale celum tales et celestes.



TIT. XXXII. De serie temporum et amandorum ratione.

Preterita, presentia et futura quasi unum corpus eternitatis perficiunt. Preterita amare insipientis est, presentia stulti, futura prudentis. Preteritorum pietas est, presentium cupiditas, futurorum caritas.



TIT. XXXIII. De fructu et desiderio iustitie.

Beati qui esuriunt et sitiunt iustitiam .  Ergo non satiati, sed esurientes beati sunt. Nec ideo tamen beati, quia esuriunt; sed ideo, quia saturabuntur. Si enim desiderium semper esset et effectus nunquam esset, pena potius et miseria non beatitudo hic esset. Sed misericordia Dei nostri sanctis desideriis indubitatum spopondit effectum, et propterea beati sunt qui desiderant, quoniam hoc primum bonum est, et quod solum uita mortalis et penis addicta consequi possit, uelle bonum, quoniam habere et frui uita uentura sibi uindicauit. Ideo non dicit iustos beatos, sed esurientes et sitientes iustitiam. Si enim solos iustos beatos diceret, quis sibi hoc arrogaret? Propter hoc respexit imperfectionem nostram ut consolaretur infirmitatem nostram, quia  si hoc esse non possumus, uelle tamen hoc esse ipso adiuuante et desiderare ualemus. Et hoc iterum quia non desiderantes gloriam, sed iustitiam beati uocantur, quia multi patriam se amare dicunt, sed uiam tenere nolunt. Gloria autem et beatitudo patria est, iustitia autem uia; et non possunt ad patriam uenire qui uiam non tenent. Quis est qui commodum non appetat? sed non omnes iusti esse uolunt.



TIT. XXXIu. De sacramento corporis Christi.

Dominus iehsu Christus, ut ostenderet diuinitatem suam refectionem esse animarum nostrarum, carnem suam in cibum nobis proposuit, et rursum, ne illam horreret sumptionem humana infirmitas, consueti edulii specie illam uelauit.



TIT. XXXu. De gloria et pena corporis humani.


Quanta est dignitas anime, si corporis gloria tanta est? Quanto enim spiritus hominis rebus omnibus que uidentur excellentior esse probatur, cum cuncta corporea in obsequium condita sint corporis humani? Unde merito penalitate et miseria cunctis uilius factum est, quod conditione celsius, et sublimius fuerat constitutum. Cum autem reparatum fuerit, sublata e medio corruptione, quod cunctis melius est corporibus suscipiet, et tunc quoque sine miseria subiectum spiritui sociabitur ad gloriam, cui nunc in miseria est sociatum ad penam.



TIT. XXXuI. Quod Moyses typus fuit Christi, inter Deum et homines futuri Mediatoris.

Scriptum est quod non potuit populus loqui cum  Deo, et petiit mediatorem Moysen. Et laudauit hoc Dominus, et dixit quod Prophetam suscitaret qui Mediator foret, et per ipsum mandata daret ad populum . Que enim inuisibilia Dei sunt, carnalia corda percipere non potuerunt; et contemperauit se nobis Deus per humanitatem Filii sui, ut ipsa mediante diuina percipiamus. Infirmas autem mentes terror maiestatis opprimeret, et splendidum lumen lippientes oculos offuscaret, nisi nubes carnis intercedens et contemplationem excipiens. corda timida blandimento uisionis demulceret.



TIT. XXXuII. Quod creatura non potest bene esse sine creatore.

ue soli! quia cum ceciderit non habet subleuantem . Duo sunt, qui fecit, et quod factum est.  Non autem potest bene esse illi quod factum est sine eo qui fecit ipsum. Quod factum est per se cadere habet, surgere non habet. Qui autem fecit quod factum est cadere non potest, sed quod cadit subleuare potest. Propterea ergo melius est duos simul esse quam unum solum.



TIT. XXXuIII. De diuisione per iniquitatem et unione per caritatem.

Primum diuisit iniquitas inter Deum et hominem, deinde diuisit ipsum hominem. Postea uenit caritas et composuit atque confederauit primo Deum et hominem, deinde ipsum hominem. Iniquitas bene unitas male diuisit. Charitas male diuisa bene uniuit. Similiter iniquitas bene diuisa male uniuit, et caritas male unita bene diuisit. Iniquitas ergo diuidit  et unit, et caritas diuidit et unit. Nouissime sequitur mors diuidens, et ipsa propter iniquitatem; unit autem per conditionem ad caritatem. Mors diuidit corpus et animam. Iniquitas diuidit Deum et animam. Charitas diuidit spiritum et concupiscentiam. Mors diuidit unitatem conditionis. Iniquitas diuidit unitatem reconciliationis. Charitas diuidit unitatem abalienationis.



TIT. XXXIX. De triplici operatione philosophie.

Naturalis operatio philosophie per sensus agit in res subiectas, et descendit ad singularia sine experimento sensuum infirma: quibus quasi baculo sustentationis innititur, per se incedere non ualens. Rationalis operatio philosophie extra sensus est  agens in uniuersa: sola ratione uigens. Artificialis operatio rationalem instrumentum habet, et naturalem probat.



TIT. XL. De triplici eruditione et duplici operatione spiritus.

Quidam ab intus erudiuntur, quidam a foris sensum hauriunt. In illis stabilis est spiritus sapientie, in istis mobilis. Ad illos pertinet meditatio; ad istos speculatio. Illi acumine sensus occulta penetrant, isti agilitate transuolant ad longinqua. Et qui non discernunt spiritus, putant moram meditationis pigritiam, et speculationis motum leuitatem, cum corpus ab animo qualitatem sumit. Sicut spiritus illuminat, sic accendit, et quos illuminat, cognitione ueritatis illuminat; et quos accendit, amore uirtutis  accendit. Et sepe non discernitur operatio eius in utroque, et dicuntur pigri, stabiles; potentes animo et comprehensione efficaces, leues; compuncti, tristes; lasciui, spiritu hilares. Et fit sine spiritu iudicium spiritus; et errant homines in iudicio dum quisque solum hoc bonum putat quod amat. Similem uero demonstrationem habent meditatio et compunctio, et similem pariter speculatio et exsultatio, quoniam ab animi qualitate motus corporis formatur; et constat in alio quidem grauitas sine pondere, in alio leuitas sine instabilitate. Meditatio et compunctio ad Ioannem pertinent, speculatio et exsultatio ad Christum. Alter dicit: Planximus uobis, et non plorastis . Alter dicit: Saltauimus uobis, et non restitistis. uenit Ioannes non manducans  et non bibens, et dixistis: Demonium habet. uenit Filius hominis manducans et bibens, et dixistis: Ecce homo uorax et potator uini, et peccatorum amicus . Sic peruersis peruersa sunt omnia.



TIT. XLI. Quod prius pusillanime fouendi sunt per consolationem ut surgant; postea terrore confirmandi per increpationem ne recidant.

Scriba doctus in regno celorum, qui profert de thesauro suo noua et uetera . Noua sunt consolationes, uetere increpationes. uetus enim lex penam proposuit qua terreret; noua misericordiam qua foueret. Quare ergo prius noua, post uetera? Quia pietas loquitur: ideo prius palpat, postea percutit. Pusillanimes enim prius consolatione fouendi  sunt, ut surgant. Postea terrore confirmandi ne recidant. Contumaces et duri prius increpandi sunt, ut timeant; postea fouendi consolatione, ne desperent. Cum ergo pietas loquitur, noua et uetera; cum seueritas loquitur, uetera et noua. uel ideo sequuntur uetera, non precedunt, quia ex adiecto et superabundanti esse debet quod durum est; et penam habet caritas maior.



TIT. XLII. Quod pro temporalium abundantia non debet fraternitatis frangi concordia.

Prohibet Ioseph fratribus suis oneratis asinis ne contendant in uia , quia Christus in huius uite itinere si quando nobis abundantiam tribuit, pacem tamen et concordiam ad inuicem pro eadem frangere et uiolare non concedit.



TIT. XLIII. Quod uirtus et ueritas simul esse uolunt.


Est in sapientia spiritus intelligentie, certus, suauis, amans bonum, acutus, qui nichil uetat benefacere , etc. uirtus et ueritas cum de eodem sunt, non se impediunt. Unde cum dictum esset de spiritu sapientie quoniam acutus est , subiunctum est statim quoniam nichil uetat benefacere . In philosophis gentilium acumen spiritus erat, sed idipsum benefacere uetabat quia illorum intentio quo magis per acumen mouebatur extranea cognoscere, eo magis per occupationem impediebatur propria considerare. uera autem sapientia semper uirtutem habet comitem, quia hoc magis appetit scire quod magis expedit esse. Unde adhuc de ipso  dicitur: Certus, suauis amans bonum . Certus scilicet experientia; suauis, gustu; amans bonum quia non potest odire in opere quod uere diligit in cognitione.



TIT. XLIu. De duplici amore et superedificatione.

Si quis autem superedificat super fundamentum hoc aurum , etc. Tria sunt genera hominum. Sunt qui amant solum Deum, hi edificant super fundamentum aurum, argentum et lapides pretiosos. In amore uirtutis aurum; in cognitione ueritatis, argentum; in consummatione boni operis, lapides pretiosos. Sunt alii qui amant aliud preter Deum, tamen nichil contra Deum, neque aliquid plusquam Deum. In his fundamentum quidem manet, quia amor Dei non destruitur; sed tamen ex  affectu eorum que pariter amantur, quia quedam corruptio contrahitur, ligna et fenum et stipula superedificantur. In ligno peccatum illiciti operis; in feno, sine opere peccatum praue delectationis; in stipula, illicite culpa cogitationis. Sunt alii qui amant quedam contra Deum, et in his fundamentum omnino destruitur, quia amor Dei esse non potest, ubi non est uel solus uel summus. Igitur ad primos pertinet laudari et saluari, ad secundos corripi et liberari, ad tertios argui et damnari.



TIT. XLu. De carne iumento et spiritu sessore.

Caro iumentum est, sessor spiritus, qui illius calcaria adhibet, quando pigram excitat frenum quando impetuosam moderatur et cohibet.



TIT. XLuI. De occultis et manifestis hominis et homini.

 Quedam sunt manifesta hominis et manifesta homini. Quedam sunt occulta hominis et manifesta homini. Quedam sunt occulta hominis et occulta homini. Debet igitur homo primum erudiri in iis que manifesta sunt, et exerceri ut ad cognitionem occultorum perueniat. uere enim mala cognoscere, hoc est improbare et scire quod mala sunt, nec dicere malum bonum aut bonum malum existimare, et discernere inter tenebras et lucem, et noctem et diem, et noctem et noctem, et inter diem et diem, et iudicare omnem diem.



TIT. XLuII. De uita et morte, gaudio et dolore duplicibus.

Duo sunt, uita et mors; et post hec sequuntur  duo, gaudium et dolor. De uita, gaudium; de morte, dolor. Et est bona uita et mala uita, et gaudium bonum et gaudium malum; et est bona mors et mala mors et bonus dolor et malus dolor. Corpus ex anima uiuit, anima ex Deo. Primum utrumque benedixit; postea anima mortua est iniquitate, deinde corpus percussum mortalitate, dissolutum in morte. Postea anima uiuificata iustificatione, deinde corpus resurrectione. Nunc ergo uetus homo, id est caro in cruce est; nouus autem, id est anima in resurrectione. In resurrectione ergo nostra gaudium nostrum, in cruce nostra obedientia nostra; hic patientia, ibi letitia. Qui carne crucifixus non est, anima non resurrexit; et ibi sentit ubi uiuit, et ubi sentit ibi sapit.



TIT. XLuIII. De duabus ciuitatibus et duobus populis et regibus.


Due sunt ciuitates, Ierusalem et Babylon, et duo populi, amatores Dei ciues Ierusalem, et amatores mundi ciues Babylonis. Et duo reges, Christus rex Ierusalem, et diabolus rex Babylonis. Inter has ciuitates et duos populos et duos reges bellum est iugiter et discordia et pugna; et signat uterque milites suos, Christus suos, et diabolus suos, ut agnoscant quique regem suum et agnoscantur ab eo, et sequantur eum. Ierusalem enim ciuitas est sursum in celo, Babylon deorsum in terra. Similiter Christus iam sursum est, diabolus deorsum. Milites Christi sequuntur regem suum et milites diaboli sequuntur regem suum. Christus tribus exemplis  uiam nobis ostendit, qua eum sequi debeamus; similiter et diabolus tria proposuit quibus post eum precipitentur qui eum sequuntur. Iter enim ad Christum, quia sursum est, arduum est, et arctum est et in longum sublime. Iter ad diabolum deorsum est, latum est, et breue in profundum, et ad precipitandum facile. Ideo Christus exemplum paupertatis reliquit, ut exonerati sarcina terrenarum rerum leues ascendamus per arduum. Exemplum humilitatis, ut modici sine difficultate transeamus per arctum; exemplum patientie, ne deficiamus in longum; exemplum paupertatis dedit cum dixit: uulpes foueas habent et uolucres celi nidos, Filius autem hominis non habet ubi caput reclinet ; exemplum humilitatis dedit cum dixit: Discite a me,  quia mitis sum et humilis corde ; exemplum patientie dedit, quando cum percuteretur non repercussit, cum occideretur sustinuit: exemplum iterum paupertatis, quia in hoc mundo diuitias habere noluit; exemplum humilitatis, quia gloriam spreuit; exemplum patientie, quia mala sustinuit. Cum laudaretur non letabatur, cum malediceretur non tristabatur; cum premeretur non frangebatur. Ait quidam illi: Magister bone. Et respondit: Quid me dicis bonum?  Ecce humilitas. Et alii dixerunt: Demonium habes: et dixit: Ego demonium non habeo, sed honorifico Patrem meum . Ecce patientia. Et cum requireret populus eum ut regem facerent , ille, humilitatis exemplum  relinquens, fugit, et gloriam spreuit: et multa alia ad hec pertinentia exempla. Prima est ergo paupertas, ut abiiciamus quod grauat, in quo est peccandi occasio. Et quia paupertas despicitur, sequitur humilitas: qua ipsa etiam propter Deum uilitas amatur. Et quia rursum qui uilis est sine reuerentia leditur, necessaria est post humilitatem patientia, qua omnia aduersa propter Deum fortiter tolerentur. Paupertas leuem facit et expeditum, humilitas modicum, patientia fortem et robustum. Econtrario diabolus suos primum diuitiarum pondere in amore et sollicitudine onerat, ut deorsum ruant. Secundo per superbiam inflat, ut per latum incedant. Tertio per impatientiam frangit, ut cito deficiant. Hi duo populi duas ciuitates ab initio suo  edificauerunt, Babylonem que a Cain initium cepit et Ierusalem, que ab Abel. Primus enim homo duos genuit filios, diuisionis principium et diuisionis signum, quia illa massa nature humane que in ipso primum per conditionem tota condita erat ad gloriam, postea per preuaricationem tota addicta erat ad penam, ut ostenderetur quod misericordia et ueritas iam tunc diuidi inceperint in uasa misericordie, et in uasa ire. Et abiectus est primogenitus terre, sicut primogenitus celi corruerat, si tamen primogenitus erat, qui genitus non erat. De ipso enim dictum est: Ipse est principium uiarum Dei . Et reprobata sunt prima, ut ostendatur quod finis principio melior est, quia que in principio facta sunt a Deo, bona quidem facta sunt, sed bona  incipientia; que autem in fine facienda erant, bona facienda erant, et bona consummata. Propter hoc etiam in ipsa rerum conditione, primum materiam fecit; postea formam superaddidit, ut ostenderet quod similiter in rationali creatura primum esse factum erat: postea autem pulchrum esse et formosum esse: et melius addendum erat, ut non nimis gloriaretur in eo quod primum bonum acceperat, sed ad illud potius festinaret quod postea melius acceptura erat. Sed primogenitus primum dilexit ut perderet nouissimum, et ideo reprobatus est; et ille in celo, et iste in terra. Sed ille de celo deiectus in terra hominem per inuidiam supplantauit, iste in terra reprobus effectus fratrem suum zelando occidit. Quia enim uita illius grauis ei fuit, ideo ad  mortem illius festinauit. Cruciabatur enim nequam conscientia quotidie contra se testimonium cernens uitam iusti et quasi grauis ei ad uidendum fuit, ex cuius presentia sua condemnabatur malitia. Idcirco auferre festinauit e medio ipsum ne eum uideret ad confusionem sui, quem uidere noluit ad emendationem et correctionem sui. Fortassis existimans postea non fore Deum uindicem iniquitatis, si non superesset homo iustus testis ueritatis. Sic ergo Cain interfector fratris Babylonis fundamenta posuit. Abel autem interfectus sanguine suo primordia Ierusalem in terra consecrauit. Sic Ismel primogenitus reprobus fuit; Isaac uero electus. Esau quoque ab hereditatis sorte et dono benedictionis reprobatur, Iacob diligitur et eligitur: et reprobato  Eliab primogenito, Dauid iunior ad regni fastigium sublimatur . Semper autem milites diaboli furore pugnauerunt, et milites Christi patientia uicerunt, regem suum paupertatis amore et humilitatis studio sequentes, patientia autem ad ipsum peruenientes  .



TIT. XLIX. De officio et potestate prelatorum.

Considerate, fratres, misericordem dispensationem Dei. Solus ipse peccata tollere, et peccatores iustificare potest; tamen ut humanam conscientiam de sua pietate certam faceret, potestatem relaxandi  peccata et indulgendi arbitrium homini concessit, ut homo ad hominem quasi ad consimilem suum familiarius et fiducialius conueniret: quem et uidere posset ueniam postulaturus, et accepturus audire. Deus enim hominem orantem uidere potest, sed homo Deum indulgentem uidere non potest. Idcirco uoluit Deus ut homo homini loqueretur, et de sua salute cum illo tractaret et ueniam peteret; et indulgentiam acciperet. Sed ne forte ab homine salus dubia esset, Deus homo factus est, qui nec falleretur iudicando, nec falleret miserando. Sic omne iudicium datum est Filio , diuina potestate in participationem hominis tranfusa, ut homo peccata dimitteret; iuxta diuinum tamen iudicium, cum idem ipse homo Deus esset. Ipse autem homo Christus,  sicut particeps factus fuerat nature nostre, ita participes uos esse uoluit honoris sui; et idcirco dedit uobis prius de Spiritu sancto, ut prius essetis participes ueritatis, deinde consortes dignitatis. uidete ergo ministerium uestrum, fratres, iudicate iudicium Domini, quia iudices seculi positi estis. Audite quod dictum est: Dominus iudicabit fines terre . Propter hoc enim Dominus iudicium suum in finem distulit, ut uos prius iudicetis ad correctionem, ne ipse post cum iudicare ceperit, iudicet ad damnationem. uos enim non quasi iudices criminum ad percutiendum positi estis, sed quasi iudices morborum ad sanandum. uidete ergo languidum in manibus uestris, quem uobis misericors  ille Samaritanus commisit, pro quo pretium iam ab eodem accepistis, ne de uestro constet curatio illius. Habetis duos nummos in Testamento duplici, ueteris monete unum, et unum noue, ut emantur ueteri ea medicamina que mordent, Nouo autem medicamina que fouent: Prima ad purganda que putrida sunt; secunda autem ad uiua confirmanda. Ista sunt duo debita, precepti scilicet et uoti. Debitum precepti, quo doctrina impenditur; debitum uoti, quo exemplum formatur. Hi sunt etiam duo gladii, quos in Christi passione ad defensionem Petrus parauerat : Unus scilicet corporalis, qui secundum legem ueterem penam peccantibus irrogat; alter uero qui secundum nouam legem spiritaliter culpas feriens, homines  sanat. Hic est gladius uester, quo uos ferire debetis uitia hominum, ipsos homines amantes; quem uobis Petrus reliquit, si tamen feruoris illius heredes facti estis, et imitatores esse uultis. Nondum adhuc Christus crucifigebatur, et tamen Petrus feruorem suum cohibere non potuit; sed exerto gladio percussit seruum pontificis , nec multitudinem timens nec potestatem. Et nisi Christus eum cohibuisset, forsitan maiora adhuc Petrus fecisset. Nec tamen tunc Petrus dicere potuit: Plures sunt qui nobiscum sunt quam qui cum illis . Considerate  ergo et uidete quid facitis. Christus in oculis uestris crucifigitur, et uos adhuc gladium in uagina habetis, cum tamen multitudo maior uobiscum sit quam cum illis. Quid uos in passione Christi fecissetis qui modo ad percutiendum pigri estis? Ecce Christus in oculis uestris occiditur. Quid enim est Christianus, nisi corpus Christi? Ipse quippe dixit: Quod uni ex minimis meis fecistis, mihi fecistis . Ergo in Christiano Christus occiditur, et in Christiano Christus tribulatur. Quid ergo facitis? Quid pigri, quid timidi estis? Forte quia non statis sicut Phinees, idcirco iram placare non potestis, ut cesset quassatio . Forte quia discubuistis ad ollas Pharaonis et saginam diligitis, pigrum uobis est surgere ad bellum.  Forte quia lanam diligitis et lac, non oues, idcirco pascitis uosmetipsos, non oues, et fugitis ueniente lupo, quia de ouibus non curatis. Saltem si lac ouium comeditis, carnes comedere nolite. Si fructum pro custodia ouium queritis, ipsas uiuas seruate. Bonus pastor etiam carnem suam ouibus suis edendam dedit, ut eas reficeret, sed uos non solum mercenarii pastores pretium pro custodia queritis, sed ipsas etiam oues lupi facti ad uestram refectionem necatis. ue pastoribus malis qui pascunt semetipsos, non oues! et utinam solum non pascerent, si non etiam depascerentur! Nunc autem et mercenarii fugiunt, et lupi occidunt. Mercenarii fugiunt , non mutando locum, sed subtrahendo auxilium. Lupi occidunt, quia et uisibiles corpora  laniant et inuisibiles animas necant. Si ergo pastores estis, uigilate super gregem uestrum ; nec oues Christi laniari permittatis in manibus uestris. Ascendite ex aduerso, et date uos murum pro domo Domini, et quasi boni canes latrate circa caulas Ecclesie uocibus confidentie, ut timeant, et uos pro bona custodia premium accipere mereamini.



TIT. L. De tribus crucibus.

Mihi autem absit gloriari, nisi in cruce Domini nostri Iesu Christi!  In cruce Christi gloriatio est; in cruce dextri latronis, consolatio; in cruce sinistri latronis, confusio; in cruce Christi, pena sine culpa, et post penam glorificatio; in cruce dextri latronis, pena pro culpa, et post penam  remissio; in cruce sinistri latronis, pena pro culpa, et post penam damnatio. Dicunt homines, quando penam sustinent: Si meruissemus non erubesceremus; nunc autem iniuste pati et sine culpa ignominiosum nobis est. Oculi qui non uident, imo si pro culpa pateris erubescere; si sine culpa pateris, gloriare. Latro magis uis esse quam Christus; et forte sinister blasphemator, non confessor. Tu enim pro culpa pateris, et culpam non agnoscis, nec iudicem ueneraris. Si saltem dexter fuisses latro, culpam humiliter agnosceres, penam patienter sustineres, ueniam deuote implorares, nec pro pena presumeres, nec pro culpa desperares, sicut quidam qui de sua sustinentia gloriantur, de pena murmurant, de culpa desperant.



TIT. LI. De duplici oleo, scilicet Dei et mundi.


Date nobis de oleo uestro, quoniam lampades nostre exstinguuntur . Habet oleum Deus, habet oleum et mundus. Ad oleum Dei uasa deficiunt, oleum mundi in uasis deficit. Oleum Dei dulcedo eternorum, oleum mundi delectatio presentium. Illa sufficit, ista deficit. Propterea uasa stultarum uirginum uacua fuerunt, uasa uidue sapientis plena ; uasa corda sunt, oleum gaudium.



TIT. LII. De falsitate consolationis mundane.

ue uobis, diuites, qui habetis nunc consolationes uestras!  Anima rationalis si uere saperet, nichil saperet preter uerum bonum. Non enim est bonum eius aliud quam uerum bonum. Hoc igitur solum est, in quo gaudere deberet in abundantia  sua, et in quo consolari deberet in egestate sua. Et utique siue abundans siue egens bene illo gauderet et bene consolaretur, si illius neque in abundantia, neque in egestate egestatem pateretur. Nunc autem primum malum eius factum est, ut illo sublato egestatem illius patiatur, ut illud non habeat; deinde secundum malum accessit, ut in alio bono consoletur, ut illud non requirat. Perdito ergo eo quod intus erat bono, egressa est anima ad ea que foris erant bona aliena, et pactum fecit cum delectationibus seculi; et regressa induxit eas ad se ut fornicaretur cum eis intus in abscondito cordis sui, et requiesceret super eas, et consolaretur in eis, et non respiceret absentiam boni sui, eo quod abundantiam suam cerneret et consolationem in bonis  alienis. Nunc igitur anima desolata a bono suo, desolationem suam non agnoscit, quoniam secum habet societatem alienam delectationum huius mundi ingredientium ad ipsam per sensus carnis ipsius, uel cum ipsa egreditur ad illas. Cum autem claudi ceperint porte iste sensuum carnalium, non patebit deinceps uia transeundi adinuicem; et tunc separabitur societas uanitatis, et erit mundus foris exclusus, ne ingrediatur, et anima intus inclusa, ne egrediatur. Et ueniet anima ad portas oculorum et clausas inueniet, ut non egrediatur per uisum, et declinabit ad portas aurium, obstrusas inueniet, ne egrediatur per auditum, deinde diffundet se per aditus sensuum reliquorum, et non erit transitus  ullus, quoniam repagula mortis perpetue, inflexibili rigore et immobilibus seris ualuas sensuum aditus commercii antiqui sine fine concludens. Tunc anima misera in hoc tristi dissidio solam se inueniet, et conuertens se requirere incipiet socium illum qui intus est, et excludi non potest, et non poterit habere societatem illius in desolatione sui, quia non requisiuit illum in consolatione sui. Tunc illa infelix desperatione cadet ad se, et damnatione sub se, et aperiet se profundum in obuiam ruenti; et cum illam exceperit, continuo claudetur sursum, et aperietur deorsum, ut sine fine cadat et ad finem non resurgat. Et tunc primum agnoscet uerum esse quod dictum fuerat: ue soli! quoniam cum ceciderit, non habet subleuantem . Propterea  dixit: Orate ne fuga uestra hieme fiat. uel Sabbato . Quid enim est hiems nisi torpor mortis? Et quid est Sabbatum. nisi post mortem tempus perpetue uacationis? Hiems siquidem tollit ambulandi potentiam, Sabbatum negat licentiam. Sic et imminentis mortis torpore astrictus, homo a correctione prepeditur, post mortem uero penitentia non recipitur; Hic grauatur, ne prima opera exerceat; ibi ligatur ne imminentem damnationem euadat. Hic correctio grauis, ibi emundatio impossibilis. Propterea bonum est fugere iram uenientem priusquam sentire incipias imminentem, ne uel uoluntas minus efficax sit sine opere, uel dolor inutilis sine correctione. Cogitet ergo anima in societate alienorum nunc posita, quod non poterit semper  permanere cum illis, et eligat interim socium illum, qui, cum omnia subtracta fuerint, solus fidem seruat dilectoribus sui, nec recedit in tempore angustie. Et si durum uideatur pro eius amore nunc omnia mundi blandimenta respuere, audiat ipsum consolantem et dicentem: Nonne ego melior tibi sum quam decem filii?  Quid enim? Dulcis est mundus: et dulcis non est Deus? Absit! Spiritus enim meus super mel dulcis. et hereditas mea super mel et fauum . Hanc ergo, fratres, dulcedinem si gustare ceperitis, nec falsam dulcedinem diligetis, nec ueram amaritudinem sentietis.



TIT. LIII. De quadruplici recordatione preteritorum malorum.

Quadruplex est recordatio preteritorum malorum:  Prima, que animum ad consensum prauitatis inflectit; secunda, que delectatione illicita memoriam afficit; tertia, que ad compunctionem et contritionem penitentie cor emollit; quarta, que ex fiducia uenie ad gratiarum actionem mentem accendit Prima est malorum, secunda insipientium, tertia proficientium, quarta perfectorum. Primam Deus pro culpa imputat, secundam condonat, tertiam remunerat, quartam glorificat. Prima est iniquitatis, secunda infirmitatis, tertia uirtutis, quarta felicitatis.



TIT. LIu. Unde uitium originem trahat?

Omne uitium ex natura originem trahit; quia non est aliud uitium, quam affectus naturalis preter ordinem et supra mensuram: ordinem transgrediens, quando mouetur ad ea que non debet; mensuram  excedens, quando mouetur plusquam debet. Illa appetens, propter indigentiam, hec efferuens, propter uehementiam. Illic peruersus, hic nimius. In Dauid propter indigentiam: appetitus mouebatur ad ea que non debuit, quando esuriens panes sanctificatos concupiuit . In Amnon filio eius propter uehementiam mouebatur plus quam debuit, quando Thamar sororis sue dilectionem usque ad carnis libidinem relaxauit .



TIT. Lu. De uariis uiis hominis.

uia uite mandatum iustitie. Primo homini aperta fuit uia ad uitam breuis et leuis. Nunc autem redeuntibus  ad uitam uie demonstrantur, pro una multe, pro breui longe, pro leui laboriose. Sic enim dignum fuit ut homo, dum adhuc unus erat, haberet uiam singularem, propinquus breuem, iustus leuem. Nunc autem diuisus multiplicem, remotus longam, peccator grauem. Concupiscentia diuisit hominem, iniquitas abalienauit, mortalitas debilitauit. Nunc ergo prima uia est, ut ad semetipsum redeat, et de multis unus fiat, deinde pergat ad ipsum qui est super ipsum. Prima una est de multis ad unum multiplex. Secunda una est de uno ad unitatem simplex. Prima una est de uitiis ad uirtutem; secunda una est de ueritate ad beatitudinem. In prima uia est fragilis homo relinquere amata; in secunda uia debilis apprehendere insolita. Primum  homini uni unum preceptum datum est, leue factu, breue effectu. Primum dictum est illi ut ab uno quod foris erat abstineret, postea ut ea que intus erant uinceret. Quod nec leue erat ad faciendum, nec breue ad perficiendum. Ibi unum faciendum erat, hic facienti multa obsistunt. Obuiat superbia in uia humilitatis, uexat inuidia in uia pietatis turbat iracundia in uia mansuetudinis, libido in uia castitatis, auaritia in uia misericordie, gula in uia continentie, contumacia in uia obedientie. Que omnia uincere tam difficile est, quam habere naturale est.



TIT. LuI. De duabus uiis in Euangelio.

Due sunt uie, una lata ad perditionem, altera arcta ad uitam. Illa que lata est, multos habet incedentes per se. Illa que arcta est, paucos capit. In  omni enim genere que pretiosa sunt, rara sunt, que uilia sunt, numero abundant. Lata autem uia est ire quo libet, et facere quod placet. Arcta uia est preceptis regi, et desideria fluxa stringere ad regulam equitatis. Due ergo uie sunt, una mortis, altera uite; et duo populi, malorum et bonorum; et duo reges, diabolus et Christus. Et precedit uterque exercitum suum, unus ad mortem, alter ad uitam. Christus humilitate, diabolus elatione; Christus puritate, diabolus impuritate: Christus obedientia, diabolus contumacia. Et quem quisque ducem sequitur in uia, habebit regem in patria  .



TIT. LuII. De uirtute et iustitia.

Hoc interest inter uirtutem et iustitiam, quod uirtus magis esse uidetur affectus rationalis uoluntatis  bene formatus, uel recte ordinatus; iustitia autem forma uel ordinatio eius. Tunc bene ordinatur mentis affectus, quando secundum Dei uoluntatem mouetur.



TIT. LuIII. De actiua et passiua iustitia.

Iustitia, alia est secundum debitum facientis, alia secundum meritum patientis. Iustitia autem secundum debitum facientis, est potestatis. Iustitia secundum meritum patientis, est equitatis. Iustitia potestatis est, qua sine iniustitia licet facienti, si uelit, quod eius potestati debetur. Iustitia equitatis est, qua retribuitur patienti, etiamsi nolit, quod  eius merito debetur. Cum ergo Deus punit peccatorem, iuste facit, quia eius potestati debetur ut hoc possit, si uelit; et iuste patitur qui patitur, quia secundum meritum suum, eique retribuitur quod eius merito debetur. Et est illic potestas iusta, qua Deus iuste facit; et ipse iustus est. Hic retributio equa, quia peccator iuste patitur. Qua tamen non ipse est iustus, sed pena eius iusta est. Cum uero Deus iustificet peccatorem, iuste agit, et iustus est iustitia potestatis, qua ei hoc licet; qui uero iustificatur, iustus est iustitia quam accipit; sed non in eo quod contra meritum suum accipit, sed tamen iniustus non est, quia non facit ipse quod accipit; et est iustus qui facit, et iustitia que facit; et est iustus qui accipit, iustitia quam accipit, non tamen  quia accipit, quia sine iustitia sua per solam gratiam iustitiam accipit.



TIT. LIX. De lectulo et ferculo Salomonis.

Salomon est Christus, lectulus Salomonis cor contemplantis, ferculum Salomonis cor per bonam operationem se circumferentis et exercentis. Quando de lectulo Salomonis locuta est Scriptura , non dixit unde factus sit, quia ineffabiles sunt aspirationes contemplationis, que cor illuminant. De ferculo autem Salomonis dicit unde sit, et materiam eius describit , quia enarrari possunt et dici exercitia uirtutum, que uitam operantis edificant.



TIT. LX. De eisdem.

Ferculum Salomonis, cor exercitatum in studio  uirtutis; ferculum, sapientie uerbum. Inde portatur ab ore ad aurem lectulus, mens contemplatiua. Ferculum hoc primum de lignis Libani esse debet per puritatem et incorruptionem ueritatis, de argento in preceptis et promissis. In candore argenti, munda conuersatio: in sonoritate, dulcis promissio. Habet aurum per sapientiam celestem, quod non eruginat in eternitate, sed rubet in caritate. Habet purpuram, quando predicat passionem; ascensum ad glorificationem. In medio caritas sternitur propter filias Ierusalem, que teneris et infirmis proposita est ad obtinendam salutem. Quis tam tener, ut amare non possit? Nam si cetera non potes, amare tamen potes, ut ad ferculum Salomonis pertineas.



TIT. LXI. De ferculo, id est lectica seu uehiculo Salomonis, a ferendo dicto, et de curru Pharaonis.


Ferculum fecit sibi rex Salomon ex lignis Libani , etc. Duo uehiculorum genera Scriptura commemorat, hoc est ferculum Salomonis, et currum Pharaonis. Cor bonum ferculum est Salomonis, cor prauum, currus Pharaonis. Quia enim currus per terram trahitur, congrue per currum cor terrenis desideriis inherens significatur. Nam sicut currus onustus stridorem emittit, leuatus strepitum facit; ita prauorum corda in aduersitate per impatientiam quasi stridorem emittunt, in prosperitate per iactantiam strepitum faciunt. Istos quidem Pharao, id est  diabolus seperequitans, quasi plumbum in profundum mergitur, quia eos quos hic ad uitia impellit, tandem ad tormenta descendentes comitatur. Ferculum autem Salomonis terram non tangit, sed supereminet, et motum quidem habet, strepitum uero aut stridorem non habet, quia cor ad superna desideria eleuatum, terrenis delectationibus spretis, quamuis adhuc per conditionem mutabilitati subiaceat, nec in aduersitate tamen stridet per impatientiam, nec in aduersitate per iactantiam strepit. Est adhuc aliquid quod supradicte distinctioni annecti potest. Ponamus igitur tria, id est lectulum Salomonis, et ferculum Salomonis, et currum Pharaonis, et intelligamus per lectulum Salomonis, cor dulcedine contemplationis, requiescens; per  ferculum Salomonis, cor in exercitationem bonorum operum se circumferens; per currum Pharaonis, cor in cupiditate carnalium requiescens.



TIT. LXII. De ferculo et lectulo Salomonis

 Ferculum Salomonis est cor exercitatum in studio uirtutis. Ferculum sapientie est uerbum, quod portatur ab ore ad aurem. Lectulus, mentis contemplatio. Ferculum hoc primum de lignis Libani esse debet per puritatem et incorruptionem ueritatis, de argento in preceptis et promissis. In candore argenti munda conuersatio, in sonoritate dulcis promissio. Habet aurum per sapientiam celestem, quod non eruginat in eternitate; sed rubet in caritate. Habet purpuram, quando predicat passionem; habet ascensum ad glorificationem. In medio caritas  sternitur propter filias Ierusalem, que teneris et infirmis proposita est ad obtinendam salutem. Quis enim tam tener, ut amare non possit? Nam si cetera non potes, amare tamen potes, ut ad ferculum Salomonis pertineas.



TIT. LXIII. De quatuor modis quibus notitia Dei manifestatur homini, seu de natura gratia et Deo.

Quatuor modis notitia Dei cordi humano manifestatur: Duobus intus, duobus foris. Duobus per naturam, duobus per gratiam. Intus, per rationem et aspirationem. Foris per creaturam et per doctrinam. Ad naturam pertinet ratio et creatura; ad gratiam, aspiratio et doctrina. Fuerunt ergo duo simul natura et gratia, non sola natura, neque sola gratia: ne, si natura totum posset, gratia non quereretur;  aut si nichil posset, culpa excusaretur. Iudei naturam totum posse dixerunt, et gratiam non quesiuerunt. Gentiles quidam naturam nichil posse existimauerunt, et culpam excusauerunt; et utrique errauerunt. Inter quatuor prima est ratio, secunda creatura, tertia doctrina, quarta aspiratio. Ratio inuestigat, creatura approbat, doctrina explicat, aspiratio confirmat fidem. Tres sunt testes approbationis quod Deus est: affectus, defectus, et effectus. Affectus precedit, sequitur defectus, occurrit effectus. Affectus querit, defectus exigit, effectus tribuit - quod non esset, si Prouidentia non esset. Sunt adhuc alii testes tres in creatura diuinitatem Creatoris  profitentes, magnitudo potentie, pulchritudo sapientie, benignitatis utilitas. Deinde Scriptura explicat que creatura probat. Primum Deum esse, deinde unum esse, deinde et trinum. Et contestatur ipse Deus fidei, ne testimonium hominis minus firmum foret. Ante legem dixit se esse, sub lege unum, sub gratia trinum, ut paulatim cresceret cognitio ueritatis. Ante legem dixit: Ego sum . Et iterum: Ego sum qui sum . Et rursum: Hec dices filiis Isrel: Qui est misit me ad uos . Sub lege dixit: Audi, Isrel, Deus tuus Deus unus est, ipsum adorabis, et ei soli seruies . Sub gratia dixit: Ite, docete omnes gentes, baptizantes eos in nomine Patris, et Filii, et Spiritus sancti . Confirmationem aspirationis nouit ille qui  accipit.



TIT. LXIu. De superbia et humilitate.

Deus hominem formans et condens iudicio, posuit in eo quedam humilia, quedam gloriosa. uenit autem superbia, et inuenit excellentia quedam et decora, pulchra ad concupiscentiam; humilia autem et infirma, turpia ad confusionem et ignominiam; et premitur ubi tumet; et confunditur ubi gloriatur. uenit autem humilitas, et considerat pulchra sine concupiscentia, infirma sine ignominia; et placet in utroque Conditor. In altero quidem, quia suam potentiam probat; in altero uero, quia nostram presumptionem temperat, ut in uno uideamus, quantum de ipso presumere possumus; in altero autem, quam humilia de nobis sentire debeamus.



TIT. LXu. De triplici contemplatione et eruditione.


Prima contemplatio est de uisibilibus. Secunda de uisibilibus ad inuisibilia. Tertia de inuisibilibus. Sic prima eruditio est in littera, secunda de littera ad sensum, tertia in sensu.



TIT. LXuI. De tribus gradibus fidei.

Tres sunt gradus fidei: Primus est ea que dicuntur per pietatem solam eligere; secundus, ea que electa sunt per rationem approbare; tertius, que approbata sunt per puritatem apprehendere. Quartum genus hominum est, quibus solum credere est fidei, non contradicere. Qui tamen consuetudine uiuendi magis quam ueritate credendi fideles nominantur. Fideles autem primum per pietatem electionem  faciunt. Postea ex ratione existimationem concipiunt. Nouissime per puritatem assertionem comprehendunt. Tribus item gradibus cognitio fidei crescit. Alii enim audita sine discussione credenda suscipiunt. Alii credenda ratione discutiunt et credunt. Alii discussa et credita effectu comprehendunt. Primi habent fidei cognitionem, secundi cognitionis, tertii rationis assertionem. Sic per tempora creuit fides. Ante legem Deus creator credebatur, et ab eo salus et redemptio exspectabatur; per quem uero et quodammodo eadem salus implenda ac perficienda foret, exceptis paucis quibus hoc scire singulariter in munere datum erat, a ceteris etiam fidelibus non cognoscebatur. Sub lege autem persona Redemptoris mittenda predicebatur, et uentura exspectabatur:  que autem ipsa persona foret, hoc est, an homo, an angelus, an Deus, nondum manifestabatur. Soli hoc cognouerunt qui per spiritum singulariter ad hoc illuminati fuerunt. Sub gratia autem manifeste ab omnibus iam et predicatur et creditur, et modus redemptionis, et qualitas persone Redemptoris. Semper tamen in Ecclesia Dei ab initio fides fuit incarnationis et passionis Christi, quia ab initio nunquam defuerunt qui hoc cognouerunt. Alii saluabantur, quia horum perfectioni fide simplici iungebantur, et eos bene operando sequebantur. Item sciendum quod aliud est affectio animi qua creditur, aliud cognitio qua percipitur quod creditur. In affectione fides est; in cognitione, ea que pertinent ad fidem. Aliud est ergo fides, aliud cognitio fidei. Et  potest quidem eiusmodi cognitio sine omni fide esse; fides autem sine cognitione esse omnino non potest; et tamen aliquando supra cognitionem esse potest, quoniam fides est etiam de fide



TIT. LXuII. Quod caritas nunquam excidit.

Dilecto filio R. HUGO peccator, etc. uide supra inter epistolas Hugonis.



TIT. LXuIII. Quare conscientie hominum uelate sint.

Propterea Deus conscientias hominum in presenti uita ad inuicem manifestas esse noluit, ne uidentes ad malum prouocarentur, et habentes confunderentur. Tanta etenim mala, que in corde hominis uersantur, si paterent, et uidentibus mutuo essent incitamentum ad culpam, et habentibus testimonium ad ignominiam. Propter hoc uelata sunt occulta  cordium, ut in futuro iudicio locus esset. Est autem uelamen cordis habitus corporis siue manifestus, siue dubius et boni mali.



TIT. LXIX. De seruitute et timore Dei.

Fili, accedens ad seruitutem Dei, sta in timore: et prepara animam tuam ad tentationem . Primum hoc intendite quam longe homo est a Deo, qui accedere iubetur ut seruus fiat. Quam longe est ab eo ubi filius est qui necdum esse cepit, ubi seruus est? Nec mirum. Seruus enim, quamuis seruus, tamen in domo est, et domesticus et notus. Quamuis non permansurus, tamen intus est, et cognoscens et cognitus. Qui extra est, non nouit ea que intus aguntur. Foris canes et uenefici, intus filii et serui.  Serui exituri, filii permansuri. Fili, accedens, adhuc foris est, et filius dicitur, nondum seruus est, et iam filius. Sic Isrel in Aegypto positus, filius primogenitus uocatur. Gratia enim meritum anticipat. Ergo accedens ad seruitutem Dei, sta in timore. Sta, non ut non proficias, sed ne deficias. Sta permanens in eo quod cepisti, non rediens ad id quod fuisti. Sta in timore. Timor configat lubrica carnis, ut non effluat ad culpam, dum prospicit penam. Et prepara animam tuam ad tentationem. Firma proposito, exerce uirtute, cautela muni; firma ut cedere nolit, exerce ut resistere possit, muni ut, ubi non potest uincere, sciat declinare.



TIT. LXX. Quod bonus animus sit hortus uoluptatis.

Quasi hortus uoluptatis terra coram eo; et post eum  solitudo deserti . Rex aquilonis diabolus, hortus uoluptatis, rationalis et bonus animus. Huius horti cultor et custos est Deus, uastator et desertor diabolus. Super hanc quippe rationalem terram cadens semen uerbi Dei, per intelligentiam accipitur; dehinc tegitur ad fomentum, et ad consilium contra periculum. Ad fomentum, ut prius radicet quam germinet, prius deorsum pergat ad confirmationem quam sursum ad ostentationem, prius radicet per occultum propositum, post germinet per manifestum exemplum. Germinet sursum, pergens ad fructum; radicet deorsum, pergens ad stabilimentum. Sursum caritate, deorsum humilitate. Ad consilium tegitur, ut non prius proferatur ad actionem quam dirigatur per circumspectionem. Prius concipis quod  faciendum est, postea foues meditans qualiter faciendum est. Contra periculum tegitur, ut tunc etiam non pateat ad ostentationem, cum exierit ad operationem. Sic itaque uerbum Dei, super bonam terram cadens, radicat, et germinat, et fructum facit, et fit hortus uoluptatis proferens omne lignum pulchrum uisu, et ad uescendum suaue, et spirans aromata redolentia. Ad hunc ueniens diabolus rex aquilonis plenum amenitate inuenit, ingrediens autem et exterminans, et uastans, et deinde discedens horrendum solitudine relinquit.



TIT. LXXI. De conformitate Christi induenda.

Induimini Dominum Iesum Christum , formam scilicet Christi, similitudinem Christi; hanc indue, hanc assume. Conformare, commetire.  Sursum et deorsum pergit sapientia, a fine usque ad finem. Sursum maiestate, deorsum humilitate. Si altitudinem respicis, nemo Christo sublimior. Si deiectionem intendis, nemo Christo humilior. uide quantum descendit humilitate. Filius erat, et factus est seruus, et accepit non solum conditionem serui, ut subesset, sed et mali serui, ut uapularet, et amplius ut solueret per penam quod non rapuerat per culpam. Sic itaque humiliatus est. Quomodo? Aequalis ad subiectionem, iustus ad passionem; nec ad quamlibet, sed mortis; nec cuiuslibet, sed confusionis. Quis sic gloriari potest? quis sic humiliari? Usque ad infimum humiliatus, usque ad summum exaltatus. Descendens non reliquit  ultra quo humiliaretur; ascendens non reliquit ultra quo exaltaretur. Descende post Christum humilitate infima patiendo; ascende post Christum caritate summa appetendo. Perge cum ipso, ut crescas in ipso. Imitari potes, non equari.



TIT. LXXII. De cognitione ueri, quam sit naturalis.

Desiderium cognoscende ueritatis intantum naturale anime est, ut, quantumlibet sit peruersa, illo omnino carere non possit. Quotidiane questiones indicant quod scire uerum omnes cupimus. Tota uita hominis in questione est. Quandiu uiuitur, queritur. Nemo falli uult, etiam si quisque fallere uelit: in hoc uero probat cor humanum nichil magis proprium sibi esse quam  uerum; sed peruersi ibi uerum querunt ubi salus non est. uerum quia homines sunt, ubi salus non est, quia peruersi sunt. uerum et non bonum. Propterea non inueniunt uerum bonum. Alius querit ad iniquitatem, alius querit ad cupiditatem, alius querit ad curiositatem. Querit alius quomodo ledere possit illum quem odit; et forte inuenit quod querit, et uerum est quod sic ledi potest. Sed uerum hoc ad iniquitatem ducit, non ad bonitatem. Alius querit quomodo multiplicare possit pecuniam, augere diuitias, lucra cumulare; et contingit aliquando ut inueniatur quod querit. Et uerum est omnino quia sic fieri potest, et sic agi; sed uerum hoc, bonum sibi iunctum non habet. uerum quidem bonum est, sed cum  uero bonum non est, quia cupiditas bonitas non est. Alium curiositas trahit ad querendum uerum. Insectatur rumores, noua captat, secreta scrutatur, ut uitio suo pabulum ministret, et est hic similiter uerum sine socio bono, ut in omnibus his uerum bonum non inueniatur. Alii uerum querunt, et amant illud habere, quia uerum est. Et hi recte quidem diriguntur quia uerum querunt propter bonum; sed non perducuntur, quia non querunt propter summum bonum. Tales sunt qui, scrutantur secreta nature, et desiderio magno feruntur, ut sciant solum quod uerum est in rebus conditis. Et est quidem etiam illic quod iure delectare debeat; ita tamen si cor hominis per id quod infra diligitur,  ad amorem illius, qui summe bonus est, accendatur. Propterea melius est illud quo docetur homo primum semetipsum cognoscere, et quod est ut corrigat, et quod esse debet, ut esse studeat; postea Creatorem suum ut agnitum querat, et inueniens in illo requiescat.



TIT. LXXIII. Cur Filius Dei rogat Patrem.

Ego rogabo Patrem de uobis , etc. Filius Patrem rogat pro Spiritu sancto mittendo discipulis. Qui rogat est Deus, quem rogat Deus, pro quo roget Deus. Deus rogat Deum pro Deo. Mira res! Unum bonum est, et insinuat se nobis, ut querere discamus illud. uult enim desiderari, et aptat semetipsum ad nos, ut prouocet  ad amorem querendi. Rogat docens, rogatur appretians, promittit consolans. Nisi rogaret, non ostenderetur indigentis necessitas; nisi rogaretur, non intelligeretur muneris dignitas; nisi promitteret, non confirmaretur exspectantis tarditas. Deus pro homine se inclinat ad precem. Magna caritate, magna necessitate, magna utilitate. Magna caritate, qua tantum diligitur impius. Magnan ecessitate, qua alitur, non saluatur perditus. Magna utilitate, qua sic reuocatur auersus. Ego rogabo Patrem. Quare rogat qui dare habet? ostendit quid de ipso sentias, hoc est, ut intelligas bonum tuum, et ibi sentias unde queras.



TIT. LXXIu. De magna peccatoris respiratione, et dubiorum circa conscientiam decisione.


Insipientem doctus interrogas. Queris quid tibi faciendum sit pro eo quod in habitu religionis positus, opera digna professione tua non habes. Recte equidem, carissime, moueris, imperfectum tuum considerans. Iustus est dolor, si tamen nimius non est. Iniuriam misericordie facimus, si in qualicunque miseria nostra ex ipsa misericordia desperamus. Quando peccas, tollis tibi bonitatem tuam; quando uero times, ne forte tibi non ignoscat Deus, tollis illi bonitatem suam. Hec est maior iniquitas. Plus impius efficeris, si pro tua iniquitate aliquid minus senseris de ipsius bonitate. Demus ergo confusionem  nobis peccata nostra confitendo, demus gloriam illi de ipsius misericordia nullatenus diffidendo. Si opera nostra nobis sufficerent, gratia quid faceret? Propterea enim gratia necessaria est, quia ex opere suo non iustificatur homo coram illo. Non igitur sic doleamus de imperfectione nostra, ut minus respiremus, uel speremus in bonitate diuina. Deinde etiam hoc animam tuam mouere dixisti, quod preteritorum commissorum tuorum memoriam succedens obliuio in multis confudit, ut non possis sicut dignum fuerat, eorum, in quibus offendisse Deum te doles, reminisci. Et hec quidem tanto magis tibi fiunt suspecta, quanto magis occulta existunt. uera sunt hec; nec est quod contradici possit. In omnibus his  periculum patitur homo, et subiacet iudicio, si misericordia iustitiam non mitiget; sed Deus noster misericors est, et parcit supplicibus, et humilem nunquam derelinquit. Magna quidem culpa erat peccatum non cauere et successit alia culpa, perpetrata malitia, periculum non timere, et auertere oculos ne malum suum uideat homo et ut non intelligat quid patiatur. Et tamen post hec omnia adhuc uiuit misericordia eterna, cui ille clamauit: Ab occultis meis munda me, et ab alienis parce seruo tuo . Et iterum, Oculi mei semper ad Dominum, quoniam ipse euellet de laqueo pedes meos . Propterea ad illum respicio, qui uidet quod ego uidere non  possum, ut mundet me etiam ab his sordibus, ubi sum maculatus per culpam, nec illuminatus per scientiam. Ipsi enim confiteor culpam meam, non solum quia malum feci, sed quia etiam malum meum cogitare et cognoscere neglexi. Propterea ad illum intendo misericordiam implorans, ut manu pietatis sue tergat maculas ignorantie mee; qui, et si ignoro quid feci, non tamen ignoro quod male feci. Quod postea dixisti, sepe te cogitationibus quibusdam preteritorum malorum per illicitam quamdam delectationem in animo renascentibus perturbari, atque ex hoc admodum contristari, propterea quod nonnunquam etiam in tempore orationis his pulsari soleas et uexari. Breuiter respondeo quod, si pugna non esset, uictoria nulla  esset. Quod autem subiunxisti malle te alio genere fatigari, ubi labor esset, sed periculum tantum non esset: ad hoc similiter respondeo quod, si nulla delectatio esset in cogitatione, nullus omnino labor esset in contradictione, quia animus omne quod non delectaret, facile refutaret. Hic uero labor est cum eo pugnare quod placet, hoc est amare pariter et improbare. Que tamen delectatio, si firmum est animi propositum in bono, non solum non nocet, sed etiam prodest, quia in eo quod resistentem fatigat, uincentem coronat. Quod autem nouissime addidisti de motibus perturbationis, qui nonnunquam, occasionibus incurrentibus, quietem mentis concutiunt, uerbis Psalmiste respondeo: Irascimini, et nolite peccare.  Que dicitis in cordibus uestris, in cubilibus uestris compungimini . Si ira uenit ad animum, non procedat actio ad peccatum; et ex eo quod intus mens per iram turbatur, conscientia per penitentiam compungatur. Hoc est enim remedium, ut si uenerit turbatio, et cohibeatur ne excrescat, et compungatur ut desinat, et fiat quod dicitur: Turbatus sum et non sum locutus . Non est mirum si turbatur homo, quia homo est; sed si turbationem suam non moderatur, hoc est mirum, quia rationalis est. Propterea si turbatur, non loquatur, frenet linguam, claudat conscientiam, ut quod intus ortum est per infirmitatem, foris per discretionem cohibeatur, donec intus exstinguatur.



TIT. LXXu. Quod sacra Scriptura sit cathedra


Cathedra doctoris sacra Scriptura est, in qua iugiter populo presidere debet, et per auctoritatem preceptionis, et per exemplum conuersationis. Posterior pars cathedre contemplatio est, que latet in abscondito; anterior pars predicatio, que proponitur in manifesto. Duo pistillia que in posteriori parte consistunt, timor est et amor, quia, dum per contemplationem mentis ad ineffabilem Dei maiestatem respicimus, timor nascitur; dum uero inenarrabilem bonitatem eius consideramus, amor generatur: et subsistit contemplatio in iis que quasi retro sunt et uideri non possunt, timori innixa et amori. Postea ex his duobus que  in occulto contemplationis sunt, duo alia ad manifestum predicationis procedunt, terror scilicet et blandimentum, quasi duo pistillia anteriorem partem cathedre typice portantia, ut scilicet ex timore terror prodeat, et ex amore blandimentum procedat. Et in sinistra quidem parte timor posterius, et terror ante constituitur, ut in dextra amor retro, et blandimentum anteproponatur. Unde et ea que retrorsum consistunt, pistillia in altum porriguntur anteriora, quasi genibus coaptantur, quia timor et amor per contemplationem amplius in utraque parte concipiunt; terror uero et blandimentum in predicatione, non quantum est semper, sed quantum expedit proferendo paruulis; et qui adhuc quasi genibus Ecclesie matris portantur,  condescendunt. Quod sedenti deorsum est, terrena significat. Sub ipso necessitas, in dextra prosperitas, in sinistra aduersitas. Primum portat et premitur. Secundum astat et contemnitur. Tertium instat et superatur. Quod sedenti iuxta est, presentis uite est edificatio, quod superius, future exspectatio. Quod iuxta est in dextra, boni operis cautelam significat. Quod in sinistra contra malum munimen circumspectionis designat. Quod sursum est retro est, quia que futura sunt non uidentur  .



TIT. LXXuI. Quomodo sapientia uicit malitiam.

Sapientia uincit malitiam. Attingit ergo a fine usque ad finem fortiter, et disponit omnia suauiter . Sapientia Dei sicut testatur Apostolus  , Christus est. Hec ergo sapientia malitiam uicit, quando per passionem carnis diabolum triumphans ab eius potestate genus humanum eripuit. Sapientia malitiam uicit quia plus ad nostram salutem potuit Redemptoris gratia, quam ad perditionem ualuisset malitia seductoris. Attingens a fine usque ad finem fortiter, quoniam et prius superbum de supernis expulit, et post apud inferos potenter auarum spoliauit. Disponens omnia suauiter, quia et patientiam cum consilio, et iudicium cum ratione exhibet.



TIT. LXXuII. De quinque statibus humanis.

Quinque status habet uita humana, per quos  sine  intermissione mutatur, siue in melius proficiens, siue deficiens atque decrescens in peius. Qui sunt gaudium uanitatis, dolor confusionis, gaudium consolationis, dolor exercitationis, gaudium felicitatis. Gaudium uanitatis est pro lucris temporalibus letari. Dolor confusionis est pro damnis temporalibus contristari. Gaudium consolationis est ab impugnatione uitiorum quiescere. Dolor exercitationis est molestias tentationum sustinere. Gaudium felicitatis, interne dulcedinis iucunditatem degustare. Per gaudium uanitatis plus elongat anima a Deo, quia tanto longius ab eo qui intus est, recedit, quanto auidius se ad delectationes exteriores effundit. Dolor confusionis malam quidem delectationem quasi foris precidit, et animam intro  redire compellit; que tamen ex ipso quod non sponte, sed quodammodo coacta ad semetipsam retruditur, nec perfecte uitium deserit, neque ad uirtutis integritatem ueraciter reparatur. Gaudium uero consolationis iam quodammodo mentem extrinsecus fouet atque componit, suadetque ut secum permanere eligat, neque extra dignetur querere quod intus potest ueracius atque securius possidere. Porro dolor exercitationis ita omnem exterioris delectationis memoriam ab animo secludit, ut dum suo intrinsecus dolori intendere cogitur, quod foris sit delectabile minime recordetur. Postremo gaudium felicitatis hominem etiam seipsum obliuisci facit,  quia, dum mens tota supernorum gaudiorum dulcedini inhiat super se eleuata, non solum infime delectationis non meminit, sed ipsa quoque sibi quodammodo feliciter in obliuionem uenit. Igitur gaudium uanitatis animum dispergit, dolor confusionis colligit, gaudium consolationis componit, dolor exercitationis ligat, gaudium felicitatis sanat. Fit tamen nonnunquam ut gaudium uanitatis uertatur quibusdam in gaudium consolationis, et econtrario gaudio consolationis quidam abutantur pro gaudio uanitatis. Rursum aliis dolor confusionis in dolorem exercitationis uertitur, et item aliis dolor exercitationis in dolorem confusionis.



TIT. LXXuIII. De sex modis operandi.

Sex sunt opera. Primum opus est de nichilo aliquid  facere. Secundum opus est de aliquo facere aliqua secundum essentiam in maius. Tertium opus est de aliquibus facere aliquid secundum essentiam in minus. Quartum opus est de aliquo facere aliqua non in maius. Quintum opus est de aliquibus facere aliquid non in minus. Sextum opus est de aliquo facere nichil. Primum opus est creationis. Secundum opus est propagationis. Tertium opus est unionis. Quartum opus est separationis. Quintum opus est coniunctionis. Sextum opus est destructionis. Primum opus et secundum, et tertium tantum bona sunt. Quartum et quintum aliquando bona, aliquando mala. Sextum tantummodo malum est. Primum et secundum, et tertium soli Deo possibilia sunt. Quartum  et quintum communia sunt Deo cum creatura. Sextum soli creature [Creatori] competit. De nichilo enim aliquid facere solus Deus potest. Item de aliquo plus secundum essentiam, id est ut una essentia in plures excrescat, solus Deus facere potest. Item de aliquibus aliquid in minus secundum essentiam, id est ut plures essentie in unam redeant, solus Deus facere potest. Sunt qui negant aliquid crescere posse, nisi ei aliquid uel aliunde extrinsecus addatur, uel nouum concreetur, sed non attendunt hi hoc uere incrementum non esse, in quo neque id quod additur, neque id cui additur, crescere probatur. Neque enim aliud coniuncta sunt, quam disiuncta fuerunt, sed forte impossibile uideatur, ut de una simplici essentia plures essentie per incrementum prodeant,  quia quod simplex est, nec minus esse quam est, nec plus esse putant. Quid ergo dicimus plus esse inter nichil et aliquid, quam inter aliquid et amplius? Quem ergo confitemur creando de nichilo aliquid fecisse, cur negemus ipsum aliquid ad amplius extendere propagando? Sic est in opere unionis, cum plures essentie una fiunt. Quod licet a sensibus remotum sit, tamen in occulto nature sinu in elementis aliquando fieri, quam temerarium est asserere tam stultum negare. De nichilo aliquid factum est, quando in principio creauit Deus celum et terram . De aliquo plus, quando de costa uiri facta est mulier, et quando de quinque panibus satiata  sunt quinque millia hominum. Nonne in sacramento corporis et sanguinis Christi quotidie plures essentie uniuntur cum substantia panis et uini, que ante benedictionis uerba ab essentia corporis Christi ueraciter aliud sunt, per ipsam benedictionem, Spiritu sancto mirabiliter operante, in ipsam corporis Christi substantiam conuertuntur, ita ut post sanctificationem solum corpus Christi sit quod ante ueraciter panis et uini substantia fuit? Neque hec corpori Christi extrinsecus in augmentum accedunt, aut incorporantur, ut essentialiter diuersa permaneant, sed in ipsum commutantur, ut essentialiter prorsus unum fiant. Hoc tamen opus diuine potentie, utrum alias in natura alicubi modo occulto et incognito agatur, sicut asserendum non est, ita nec pertinaciter,  cum res ualde dubia sit, contradicendum. Hec tamen ueraciter fieri nullatenus dubitandum. Hec itaque opera tria ad solam Dei potentiam pertinent. Quartum et quintum, id est de aliquo aliquid facere, nec in maius, nec in minus, ut uerbi gratia, si aliqua in unum componantur, componentia composito equalia sunt, et si unum in multa diuidatur, diuidentia diuiso paria existunt. Hec enim duo que solum creatura potest, id est uel separata coniungere, uel coniuncta separare cum Deo nobis communia sunt. Et ideo quando hec a Deo fiunt, sine nobis bona eius sunt. Quando a nobis sine Deo mala nostra. Quando a Deo nobiscum, uel a nobis cum Deo bona eius et nostra. Sextum opus est id quod facere nichil  esse; hoc Deus in se non potest, in creatura non uult. Angelus et homo in creatura non potest. In se aliquando potest et uult, aliquando potest et non uult, nunquam uult, et nunquam potest. Hoc tamen totum non quantum ad essentiam, sed quantum ad iustitiam. Sic in Genesi Deus sex diebus operatus dicitur; et in Euangelio similiter sex opera misericordie numerantur, quia in senario perfectionis summa nec plus iusto habens, nec minus, et signata est et contenta. Ergo non continebit in ira sua misericordias suas, quia bonitas usque ad quinque opera extenditur; malitia uero tantum per tria dilatatur.



TIT. LXXIX. De fuga a uitiis et eorum occasionibus.

Qui habitatis terram austri, cum panibus occurrite  fugienti . Quare, fratres, Scriptura sacra tantopere nobis fugam persuadet, nisi quia et nostram infirmitatem et periculi magnitudinem considerat? Sed que est fuga ista? Quid fugere debemus? aut quomodo au quando? Tres sunt qui mouent bella contra nos. Diabolus, caro, et mundus. Diabolus ducit contra nos agmina uitiorum, caro malorum desideriorum, mundus prospera et aduersa. Felicius autem esset contra hec omnia bene pugnare et uincere, sed qui infirmus est, expedit illi magis fugere et saluari, quam male pugnare et superari. uitia igitur fugimus, quando peccati occasionem declinamus, ut in luxuria carnis speciem, in ira contentionem. Desideria fugimus, quando illorum irritationem cauemus, ne oleum  proiiciamus in ignem, et exardescat quod calet; prospera et aduersa fugimus, quando nec ea que delectant requirimus, per cupiditatem timentes dissolui, nec in ea que cruciant iactamur presumptione frangi metuentes. Ecce diximus quid fugere debeamus et quomodo. Nunc consideremus quando fugiendum sit. Dicit ueritas: uidete ne fiat fuga uestra hieme uel Sabbato . In hieme uias aut gelu exasperat, aut pluuia lubricas facit. Quid est ergo hiems nisi torpor mortis imminentis, quando dolor membra carnis constringit passione, et robur dissoluit compassione? Et quod est Sabbatum, nisi illud quod post mortem tempus sequitur, quando ab hac uita eductis operandi licentia tollitur, et ab eo quod fixum est, declinandi possibilitas omnino negatur?  Si ergo fugere uis uenturam iram, fuge dum sanus es, quia in morte fuga est grauis; post mortem uero non est omnino possibilis. Mala enim que in uita fugere noluisti, post mortem, etiam si uolueris, declinare non poteris. Sequentur enim illic retributione que hic delectatione committuntur. Propterea hic fuge, dum potes; ne autem deficias in uia, audi consolationem. Panes tibi offerentur. Reficieris, ne deficias. Nec exspectabis in fine uie sed occurrent tibi ne deficias in uia. Habitantes terram austri occurrent tibi cum panibus, si fugientem uiderint. Occurrent compassione, reficient consolatione. Bonos consolatores habebis, habitantes terram austri. In austro splendor et calor est: splendor cognitionis,  calor dilectionis. Terram austri inhabitant qui in cognitione et dilectione ueritatis pausant. Isti abundant panibus uerbi Dei, et reficiendis laborantibus accurrunt. Iste enim panis est, qui cor hominis confirmat, quia non in solo pane uiuit homo, sed in omni uerbo quod procedit de ore Dei . Iste panis cum sit unus, diuersa tamen specie proponitur. Aliquando enim subcinericius dicitur, aliquando hordeaceus uel triticeus nominatur. Elias fugiens in deserto, subcinericio pane reficitur. Filii Ierusalem qui pacem inhabitant, adipe frumenti satiantur. Qui uero super fenum recumbunt, panem hordeaceum comedunt. Panis sub cinere, refectio est sub uilitate. Sunt quedam loca in Scriptura sacra, que uilitatem pretendunt in specie littere, sed dulcedinem  seruant in profunditate spiritualis intelligentie, hic est panis sub cinere, refectio sub uilitate. uis ut ostendam tibi subcinericium panem? Legis in Scriptura sacra quomodo Rachel et Lia sorores due pro uiro Iacob uno contendunt, utra illarum potius concubitu eius potiatur. Magna hic species uilitatis, magnus cumulus cineris, magnus aceruus terrenitatis. Reuolue cinerem, scrutare interius, panis ibi latet, refectio abscondita est. uide ecce panem discoopertum, due sorores duas uitas significant. Lia que interpretatur laboriosa, significat uitam actiuam, que est fecunda in fructu boni operis, sed parum uidet in luce contemplationis. Rachel que interpretatur uisum principium, designat uitam contemplatiuam,  que est sterilis foris in opere, sed perspicax in contemplatione. In his duabus uitis quasi quedam contentio est anime sancte alternatim nitentis ad amplexum Sponsi sui, id est Christi, sapientie uidelicet Dei, que animam sanctam ad prolem fecundat uirtutum. Contendunt ergo contemplatio et actio pro amplexu sapientie. Qui in contemplatione est suspirat pro sterilitate operis; qui in opere est, suspirat pro iubilo contemplationis. Uterque quasi abiectum se gemit in comparatione alterius, et fit contentio desideriorum spe et timore utrumque concitante. Ecce inuenisti panem sub cinere, reficere et delectare. Non attendas quod foris apparuit in cinere, sed quod intus latuit in refectione. uis adhuc uidere panem sub cinere,  dum latuit, uilem; dum patuit, dulcem? Christus sub mortalitate panis est sub cinere. uides foris infirmitatem nascentis, uagientis, plorantis angustias cunarum, uincula fasciarum. Totum hoc cinis est, terrenum et infirmum. Sub hoc cinere tamen latuit uerbum, refectio angelorum et hominum. Lassessentem uides, esurientem et sitientem, flentem, compatientem et patientem, morientem et carne deficientem. Et hec omnia quid fuerunt nisi cinis, indicia corruptionis, signa mortalitatis? et latuit sub his uirtus Deitatis, quam qui euoluere potuerunt saturari meruerunt. Ecce quomodo tibi Scriptura panem subcinericium proponit. uides alibi eloquium sacrum, secundum littere superficiem,  durum, quasi paleam tenacem habens, ubi uix ad medullam spiritualis intelligentie penetrari possit, hic est hordeum. Palea quidem cum labore excutitur, sed cum ad interiora perueneris, dulcedo confortans inuenitur. Inuenis alibi sacram Scripturam, et leuitate uerborum, et suauitate intellectuum blandientem. Hinc et triticum, in quo mentibus suauiter nutriendis dulcis refectio preparatur. Ista tria genera panis in mensa Dei proponuntur propter tria genera reficiendorum. Panis subcinericius datur pauperibus, panis hordeaceus seruis, panis triticeus filiis. Pauperes in mensa Dei sunt, qui semetipsos despicientes exemplo humilitatis et abiectionis pascunt. Serui in mensa Dei sunt, qui in studio spiritualis exercitationis constituti, fortia queque et  obscuriora Scripturarum loca, quasi excussa palea detegentes, cum labore ad medullam spiritualis intelligentie gustandam perueniunt. Filii in mensa Dei sunt qui in suauitate dulcedinis eterne requiescunt. De pauperibus dictum est: Edent pauperes et saturabuntur . Si ergo pauperes edunt, qui solo merito pietatis pascuntur, multo magis serui, et filii qui pro merito boni operis premio recompensatione dilectionis reficiuntur. Pauperibus proponitur panis subcinericius, ut eos reficiat per exemplum conuersationis. Seruis proponitur panis hordeaceus, ut eos reficiat per formam fidei. Filiis proponitur panis triticeus, ut eos reficiat per incitamentum dilectionis, pauperes ad consolationem,  seruos ad corroborationem, filios ad exsultationem.



TIT. LXXX. Quod non solum corde tenenda, sed et ore confitenda sit fides Christiana, ad archiepiscopum Hispalensem, qui eam ore negauerat.

IOANNI Hispalensium episcopo HUGO seruus Christi, etc. uide supra inter epistolas Hugonis.



TIT. LXXXI. De eo quod scriptum est: »Cum esset iehsu annorum duodecim« quomodo uerbum caro factum nobis remedium prestat et exemplum. De Ierusalem que descendit de celo; de confessione et ueritate, que de terra oritur, et quomodo prosit.



Cum esset iehsu annorum duodecim, etc.
. Sicut mundus iste dupliciter seruit homini, ad sustentationem scilicet carnis et ad eruditionem mentis,  sic uerbum caro factum remedium prestat et exemplum. Remedium in eo quod oblatum est ad redemptionem; exemplum, in eo quod operatum est ad imitationem: remedium in eo quod factum est. exemplum in eo quod fecit. Imitatio eius similitudo eius.

uidi ciuitatem sanctam Ierusalem nouam, descendentem de celo . De celo descendit, et fabricata est in terra. De celo forma, de terra materia. Sic forma hominis homo, et forma Christi Christus. Unde illud: Induimini Dominum Iesum Christum ; formam igitur, id est imaginem Christi. Ipsa imago et ipsa est imitatio. Idcirco factus est tibi exemplum, ut tu illum imitando indueres.  Fecit corporaliter, tu spiritualiter imitare. Etsi, inquit, Christum secundum carnem cognouimus, iam non cognoscimus . In exemplo secundum carnem cognouimus, imitatione secundum carnem iam non cognouimus. Secundum carnem Christus natus est in mundo; secundum spiritum ueritas nascitur in corde tuo. Christus in Iudea nascitur de uirgine, et ueritas in confessione nascitur de puritate. ueritas de terra orta est, et iustitia de celo prospexit . Quando confiteris peccata tua, ueritas de terra oritur; quando uero confitenti ignoscit Deus, respicit iustitia de celo. uis ut Deus tecum sit, confitere quod es. Cum uerax esse ceperis, ueritas tecum esse incipit. Dic: Malus sum. Breue uerbum est, sed uerum. ueritas  te ueracem faciet. Si ueritas tecum est, Deus tecum est, quia ueritas est Deus. Ecce quomodo in Iudea nascitur Christus, in confessione ueritas. Mater uirgo puritas est cordis, cum corde credis quod ore confiteris. In confessione criminis puritas est sine ruga; in confessione laudis puritas est sine macula. Si bonum non simulas, non habes rugam. Si malum odis, non habes maculam. Sic ueritas in te desiderio concipitur, opere nascitur, studio nutritur, ut proficiat etate in processu temporis, sapientia in augmento cognitionis, gratia in incremento uirtutis. Apud homines in fama, apud Deum in conscientia. Apud homines ut cognoscatur, apud Deum ut glorificetur. Duodecim annorum in Ierusalem ascendit, quia post perfectionem operis et duplicatam  uirtutem caritatis, ad pacem contemplationis proficit. Parentes Iesu ab Ierusalem itinere unius diei redeunt, quia sensus carnis, qui per exercitium boni operis internam ueritatem nutriuit, per exteriorum delectationem retracti diu in interna pace persistere non possunt. Unus dies, una claritas, unum gaudium, una benedictio, quam Esau accipit, quia duplicem stolam non potuit promereri. Hic est ille unus dies, in quo puer unius diei sine peccato esse non potuit super terram, quia sensus carnis, qui quantum ad se semper puerilia appetit, huius tantum uite claritatem amans, in ea nunquam sine peccati macula consistit. Non enim uenit ad alium diem, de quo dictum est: Annuntiate diem de die . Et iterum: Dies super dies regis adiicies  . Propterea unius diei iter est elongantibus ab Ierusalem, quia delectatio presentium elongare facit animos a contemplatione eternorum. Post triduum iehsu in templo inuenitur, quia post correctionem cogitationis, locutionis et operis, ueritas in corde mundo percipitur. Inuenitur autem inter doctores et sapientes, quia in lege, et prophetis, et euangelistis, et apostolis et sacri uerbi doctoribus ueritas cognoscitur.



TIT. LXXXII. De nuptiis factis in Cana Galilee, et de hydriarum typo.

Implete hydrias aqua . Galilea interpretatur, transmigratio. uita ergo presens Galilea est transmigrans de presentibus ad futura. In Galilea nuptie fiunt, quia in transitu temporis sanctificatur  copula permansure dilectionis Ecclesie ad Christum, anime ad Deum. Sex hydrie sex sunt etates in mundo: Prima, ab Adam usque ad Ne; secunda, a Ne usque ad Abraham; tertia, ab Abraham usque ad Dauid; quarta, a Dauid usque ad transmigrationem Babylonis; quinta a transmigratione Babylonis usque ad Christum; sexta, a Christo usque ad finem seculi. In uita hominis prima est infantia, secunda pueritia, tertia adolescentia, quarta iuuentus, quinta uirilis etas, sexta senectus. Prima, id est infantia, quasi quodam diluuio lubrice obliuionis obruitur, ut non uideatur in posterum, nec uestigia sui ulla relinquat. Secunda, id est pueritia, primum de diluuio obliuionis ad sensum exiens, per  superbiam erigitur, et per concupiscentiam diuiditur et dispergitur. Tertia, id est adolescentia, primum per cohibitionem discipline circumciditur, deinde preceptis informatur et consilio regitur. Quarta, id est iuuentus, seruire iam cogitur, et subiicitur regimini, ut per timorem hominis diuinum discat. Quinta, id est uirilis etas, post timorem hominis, ad diuinum uenit. Sexta, id est senectus, quasi hinc mox abitura concupiscentia futurorum trahitur. Sic humanum genus primo diluuio obrutum est. Secundo, in edificatione elatum et in diuisione linguarum dispersum. Tertio, in Abraham circumcisum, in Moyse preceptis informatum, sub iudicibus consilio gubernatum. Quarto, sub regibus dominationi subiectum. Quinto, sub pontificibus religioni parens. Sexto,  sub gratia uera bonitate illustratum. Iste sex hydrie siue in decursu seculi presentis, siue in uita hominis, omnes aquis implentur, quia iudicio plenus est mundus. Iudicia tua abyssus multa . Multa operatus est Deus ab initio seculi, et operari non desinet usque ad finem eius, et circa hominem a principio usque ad finem eius, et omnia hec iudicium sunt, et nichil sine causa fit. Sed quandiu dicere non potest homo iudicia tua iucunda, nondum aqua in uinum conuersa est. Deficiente uetere uino hydrie aqua implentur, quia cum in uita hominis carnales delectationes deficiunt, diuine consolationes succedunt. Que quidem ministrantibus minus saporis conferunt, proficientibus amplius dulcescunt, quia tunc aque in uinum conuertuntur, quando in  mente hominis opus Dei, quod laboranti primum non sapuit, per spiritalem intelligentiam illuminato dulcescit.



TIT. LXXXIII. De theophania multiplici, et in quibus est precipua diuina apparitio.

Theophania est apparitio diuina. Ipsa est similitudo diuina, in qua apparet et manifestatur Deus. Si quis omnem creaturam theophaniam dixerit, non errabit. Theophania potentie est creaturarum magnitudo: theophania sapientie, creaturarum pulchritudo; theophania bonitatis, creaturarum utilitas. Omnis creatura aliquam similitudinem habet cum Deo. Prima similitudo creature ad Deum est quod est. Secunda quod una est, quia omne quod est in hoc est quod  unum est. Sed ex iis que sunt et unum sunt, alia ex uno sunt, ut naturaliter simplicia, alia ex pluribus, ut composita. Illa autem, que et sunt et unum sunt et ex uno sunt, magis Deo similia sunt, precipue si unitatem suam, quam ex pluribus non colligunt, ad plura non effundunt. Tales sunt nature spirituales, que magis ad similitudinem Dei accedunt; que nec ex pluribus sunt, quia sunt natura simplicia, nec plura ex ipsis, quia non possunt esse materia. In his duo posuit Deus ad materiam, duo ad formam: uitam et sensum ad materiam, cognitionem et dilectionem ad formam. Ad uitam cognitionem, ad sensum dilectionem. Hec duo suprema et Deo proxima sunt, et expressa imago: cognitio ueritatis, et amor uirtutis.



TIT. LXXXIu. De tribus uoluntatibus in Christo.


In Christo carnis infirmitas passionem horruit. Sed erat spiritus medius inter Deum et carnem, qui uoluntatem carnis Patris uoluntati subiecit. Cum ergo Christus dixit: Pater, si possibile est, transfer a me calicem istum , professus est quod sensit in carne. Cum uero dixit: Non mea uoluntas, sed tua fiat , professus est quod deliberauit in spiritu. Erat uoluntas Patris, ut Christus moreretur; erat uoluntas carnis, ut a morte liberaretur; erat spiritus medius dominans carni, obediens Patri. uoluntas Patris dispensatio erat, uoluntas carnis natura erat, uoluntas spiritus uirtus erat. Ideo uoluntas Patris honorabatur, uoluntas  carnis dirigebatur, uoluntas spiritus coronabatur.



TIT. LXXXu. Quod Christus se hominibus in humanitate exhibuit, qui ab eis in diuinitate non poterat comprehendi.

Dei sapientia, per quam homo factus fuerat, ut in illa beatus esset, lapsum hominem perdere noluit, et cum illa sursum esset maiestate, ille deorsum iaceret infirmitate, descendit ad eum quo ceciderat, ut leuaret eum ad id unde ceciderat. Sapientia igitur sursum panis erat, et uersa est deorsum in lac. In diuinitate panis, in humanitate lac; et nutritus est paruulus sensus lacte humanitatis, ut crescens et conualescens capere posset cibum diuinitatis. Christus ergo in celo panis, et in terra lac. Christus  in celo ex Patre sine matre Deus: Christus in terra ex matre sine patre homo. In celo qualis Pater, talis Filius, in terra qualis mater, talis filius. In celo cum Patre eternus et immensus; in terra cum matre incorruptus et mansuetus. In celo cum Patre incorruptus et sublimis; in terra cum matre uirgo et humilis. In celo imago Patris; in terra imitator matris. Mater uirgo erat, et humilitate exsultabat, et filius uirginis uirgo humilitatem commendabat. Illa uirgo humilitatem suam a Deo respectam asserebat; ille uirgo se humilem et mansuetum ostendebat. Talis ergo Agnus, qualis mater Agni; ex munda mundus, ex uirgine incorruptus, per uirginem ueniens ad nos, per uirginitatem precedens nos. Per incorruptionem ergo uenit, ut peccatum  tolleret; per incorruptionem precessit, ut uirtutem demonstraret. uenit incorruptus, ut conferret remedium; precessit incorruptus, ut daret exemplum. Si ergo uenire non possumus qua uenit, sequamur qua precessit, ut adipisci mereamur quod promisit, ut cibum lactis in humanitate Christi sumamus mundi corpore; cibum uero panis in diuinitate Christi sumamus mundi corde: mundi corpore per uirginitatem, mundi corde per humilitatem, ut qui in utroque incorruptam habuit originem, in utroque inueniat mundam habitationem.



TIT. LXXXuI. Quomodo Christus dixit: »Pater meus.

Unus homo dixit: Pater meus . Qui  hoc non dixisset, si plusquam homo non fuisset. In eo enim quod homo, fratres habuit, et dicere habuit, Pater noster; in eo autem quod supra hominem unicus fuit, et dicere potuit: Pater meus, et Pater noster, qui es in celis .



TIT. LXXXuII. Quare idem Deus, et homo.

Deus homo factus est, ut idem esset Redemptor qui Creator, et ut de suo liberaretur homo, et ut familiarius ab homine diligeretur, Deus in similitudine hominis apparens, et uterque sensus in ipso beatificaretur, et reficeretur oculus cordis in eius diuinitate, et oculus corporis in eius humanitate  ut siue ingrederetur, siue egrederetur in ipso pascua inueniret natura condita ab ipso.



TIT LXXXuIII. Mysterium de purificatione Marie.

Senectus Simeonis defectus est ueteris hominis; baiulatio Christi pueri, assumptio noui; gaudium Simeonis, oblatio Saluatoris; purificatio uirginis, deuotio mentis, exhibitio operis, consummatio uirtutis.



TIT. LXXXIX. De Dei. mulieris et diaboli, de mortis incurrenda assertione.

Dominus dixit: In quacumque die comederis ex eo morte morieris . Mulier dixit: Ne forte moriamur . Diabolus dixit: Nequaquam moriemini . Dominus affirmauit, mulier dubitauit  diabolus negauit. Qui ergo dubitauit, ab affirmante recessit, et neganti appropinquauit. Si mulier non dubitasset, forte diabolus non negasset. Sed dedit audaciam, que incohauit malitiam.



TIT. XC. De penitentia Dei et amore eius in creaturas uario.

uidens Deus quod multa malitia hominum esset in terra. et cuncta cogitatio cordis intenta esset ad malum omni tempore, penituit eum quod hominem fecisset in terra. Et tactus dolore cordis intrinsecus, et precauens in futurum  : Delebo, inquit hominem, quem creaui, a facie terre. . Primum considera quod non facile pietas prouocatur ad iram aut uindictam, nisi multa fuerit malitia nostra. Cum autem nos a bono, in quo ab illo facti  sumus, mutari ceperimus, tunc ipsum penitet super nos, ne ad bonum, ad quod facti sumus, perueniamus. Penitentia autem eius non est mutatio intentionis a primo proposito, sed mutatio operis a primo instituto. Et nota quod, pereunte homine, Deus dolore cordis intrinsecus tangi dicitur. Ibi enim dolor fuit, ubi amor; amat enim Deus uniuersa, que fecit. Quia uero cetera omnia ab ipso amantur, sed ad ipsum possidendum non amantur, rationalis autem creatura, et quod facta est, ab ipso diligitur, et ad quod facta est. In ipso pereuntis hominis dolor Creatorem intrinsecus tetigit in corde, ubi stantis et bene incedentis amor fuit. Sunt enim tria quedam genera rerum, unum a  conditione lapsorum, alterum in conditione stantium, aliud supra conditionem prouectorum. Prima amantur que facta sunt, sed quasi corde non amantur, quia postea mala effecta sunt. Sicut scriptum est: Dispersit superbos mente cordis sui . Secunda amantur, quod facta sunt; et corde amantur, quod bona sunt. Sed tamen illorum amor quasi in corde foris est, quia amantur, quod sunt ab ipso bona; sed non amantur, ut sint in ipso beata. Amor ergo hominis intus in corde Creatoris fuit, quoniam in tantum homo ab ipso dilectus est, ut et ab ipso esset bonus, et in ipso beatus. Amor ergo hominis intus fuit, et ibi dolor fuit,  ubi amor fuit. Sed quid quod dicitur precauens in futurum? Nunquid Deus aliquando incautus fuit, ut faceret que facienda non erant, ut postea considerans que non bene fecerat, de factis peniteret, et facienda caueret? Sed sciendum est quod sicut peniientia Dei non est mutata uoluntas in approbatione faciendi, sed ordo mutatus in institutione facti, sic cautela eius non est presidentis circumpectu, sed subiectorum correctio. Nam in malo faciendo tam cauet qui terret ne fiat, quam qui timet ne faciat.



TIT. XCI. »Exi de terra tua et de cognatione tua.« Sermo ad fratres.

Exi de terra tua, et de cognatione tua, et de domo patris tui, et ueni in terram quam monstrauero tibi  . Quia, fratres, scientibus enim legem Dei loquimur, sermo noster ad uos doctrina non est, sed exhortatio. uos enim Scripturas nostis, et uirtutem earum. uirtus enim uerbi experientia est rei, et efficacia sermonis exhibitio operis. uos igitur non erratis nescientes Scripturas, neque uirtutem earum. Scripturas enim nostis per studium lectionis; uirtutem earum per disciplinam operis. Scripturas nostis, audiendo Christum loquentem; uirtutem earum, imitando facientem. In dictis eius inuenistis intelligentiam Scripturarum; in factis eius uirtutem earum. Nostis ergo Christum non solum audiendo, sed etiam experiendo. Nostis non solum secundum carnem, sed etiam secundum maiestatem. Et si cognouimus, inquit Apostolus, Christum  secundum carnem, iam non nouimus . In utroque experti estis Christum, et nostis Christum secundum carnem et secundum maiestatem. Olim cognouistis Christum secundum carnem, nunc cognoscitis Christum secundum maiestatem. Christus secundum carnem est Christus in passione. Christus secundum maiestatem est Christus in resurrectione. Christum in cruce experti estis compatientes. Christum in maiestate experti eritis consurgentes. uos enim estis sponsa illa et dilecta illa que dilectum nouerat, et experta dicebat: Fasciculus myrrhe dilectus meus mihi . Hoc est Christus secundum carnem. Et rursum: Botrus cyperi [Cypri] dilectus  meus mihi , hoc est Christus secundum maiestatem. Fasciculus myrrhe Christus in passione. Botrus cyperi Christus in resurrectione Fasciculus myrrhe amaritudo passionis. Botrus cyperi dulcedo resurrectionis. Fasciculus myrrhe multitudo passionum. Botrus cyperi abundantia gaudiorum. Illic amaricans, hic inebrians. Tamen uos fasciculum myrrhe inter ubera posuistis, quia passionem Christi cum gaudio et dilectione suscepistis. uos Christum patientem non solum in corpore, sed etiam in corde portatis, quia passionis eius imitationem animo dilectionis suscepistis. Quod ergo Christum secundum carnem cognouistis iam non cognoscitis, quia transitorium est quod in passione, sed permansurum quod est in resurrectione.  Cognouistis ergo et iam non cognoscitis quia instat, ut transeat dolor passionis, quem suscepistis in carne compatientes, et instat ut consummetur gaudium resurrectionis, quod percepistis animo consurgentes. Instat ut transeat dolor passionis, sed non instat ut transeat dilectio patientis. Transit a carne passio, sed non transit a corde dilectio. Ideo fasciculus myrrhe inter ubera commorabitur . Ibi enim est cor; et ubi cor ibi dilectio est: et ubi dilectio est, ibi dilecti mansio est. uos ergo fratres, qui sponsa Christo estis dilecta, fasciculum myrrhe habetis Christum patientem, et botrum cyperi Christum resurgentem. Propterea opus non habetis doceri de ipso, docti ab ipso, quia unctio eius docet uos de  omnibus , et uerbum ipsius, quod sonat in auribus uestris, et sapit in cordibus uestris.

Non igitur uerba nostra ad doctrinam nostram sufficiunt, sed uerbum ipsius per nos transeat ad uos, ut ipsius gratia a uobis redundet usque ad nos. Hoc enim est uerbum eius ad uos, quod dictum est propter uos: Exi de terra tua, etc. Iam olim dictum erat, et uoluit ipse uobis dici quod dictum erat, ut sciatis etiam, hoc ad uos pertinere quod dictum est. Erat quidem unus tunc, cui dictum est; sed ille ad unam hanc pertinebat, in qua uos unum estis de qua scriptum est: Una est amica mea, columba mea, perfecta mea . Et ille tunc alienus erat, qui in alieno erat, et uocatus est, ut inde exiret, et proximus fieret et dilectus et amicus. Ille  quidem iam tum dilectus erat, quia diligebatur, a quo uocabatur; sed amicus non erat, quia non diligebat, quem non cognoscebat. Et ideo non diligebatur, quod erat alienus, sed quod futurus erat proximus et amicus. Erat emim tunc in Ur Chaldeorum, in igne uidelicet et incendio demonum; quod est concupiscentia et delectatio terrenorum. Et ipsum incendium fuscauerat illum, et nigrum fecerat, ut non esset amabilis. Et ideo uocabatur, ut de incendio exiret, et ueniret in refrigerium, ut dealbari posset et candidus fieri, ne semper esset odibilis. Propterea dixit: Exi de terra tua, et de cognatione tua, et de domo patris tui, et ueni in terram quam monstrauero tibi. De terra exire est,  ea que foris possidentur, terrena bona relinquere. De cognatione exire, est iis, que in nobis et nobiscum orta sunt, uitiis abrenuntiare. De domo patris exire est, spretis omnibus propter Deum, postremo semetipsum abnegare. Domus enim patris nostri ipsum est cor nostrum, quoniam pater noster habitat in nobis. Pater noster primus diabolus fuit, secundum natiuitatem, qua nati sumus. Pater noster secundus Deus est, secundum natiuitatem qua renati sumus. Et uult uterque pater habitare in filiis suis. Diabolus in filiis ire, Deus in filiis gratie. Quando ergo in Ur Chaldeorum fuimus, cor nostrum domus diaboli fuit: quoniam ipse tunc in nobis habitauit, et fuimus uniuersi filii Beor, quod dicitur habitantis in  pelle. Non enim habitare potest nisi in pelle pater iste, quia corda carnalium amat, et in eis solum requiescit, quia sapiunt ea que sunt carnis, et ambulant secundum carnem . Hec est pellis domus patris nostri primi, de qua iubemur exire, ipsum uidelicet cor nostrum, et desideria eius mala relinquere. Hoc est enim de corde exire, elongari a desideriis eius, et peregrinari ab ipsis, ut non simus consensu, ubi illa sunt; sed proposito sanctitatis tendamus ad terram, quam monstrabit nobis Deus ut primum propter Deum abiiciamus nostra, deinde relinquamus et nos. Sic enim demum demonstrabitur nobis terra uisionis a Domino, in qua ipse uidebitur Dominus, quam in repromissionem posuit filiis, lacte et melle manantem: lacte in contemplatione  humanitatis, melle in contemplatione diuinitatis. Propterea enim Deus honorificatus est, ut totum hominem in se beatificaret, ut tota conuersio hominis esset ad ipsum, et tota dilectio hominis esset in ipso. Si enim Creator hominis Deus esset, et Deus homo non esset, esset in ipso, quod sensu mentis uideretur, sed quod sensu corporis perciperetur, non esset; et sustineret sensu carnis perpetuum opprobrium absentie Creatoris, et esset in abiectionem semper oberrans in creaturis, et non attingens ad Creatorem suum. Ne igitur sensus carnis in homine opprobrium istud in perpetuum portaret semperque merito illi diceretur, Ubi est Deus tuus , si nunquam ad Creator is sui contemplationem admitteretur, assumpsit Creator carnem;  que a sensu carnis in ipso uideretur per carnem, ut carnis cibus esset lac in contemplatione carnis, mentis cibus mel in contemplatione diuinitatis. Et egrederetur et ingrederetur, et pascua inueniret . Pascua foris in carne Saluatoris, pascua intus in diuinitate Creatoris. Et Saluator et Creator unus unum gaudium esset et in lacte carnis, et in melle diuinitatis. Quod, etc. Amen.



TIT. XCII. De duplici uita anime.

Duplex est uita anime: alia, qua uiuit in Deo; alia, qua uiuit in carne. Ubi uiuit, ibi sentit; ibi dolet cum leditur, et gaudet cum fouetur, quia unus est locus gaudii et doloris. Nec dolor est, nisi ubi gaudium  fuit et amor, quoniam dolor non est, nisi, cum lesus fueris, ubi gaudes, sublato gaudio. Qui uero in carne uiuunt, in carne sentiunt; et illis dolor carnis grauis est, quia suaue erat gaudium illius. Dolores uero anime non sentiunt, quia mortui sunt intus, ubi uiuere debuerant in Deo. Idcirco, cum leditur caro, graue existimatur ab illis, et fugiunt, quantum possunt, dolores illius. uulnera autem anime ignorant prorsus, et non querunt medicinam in illis, quia ibi sensum doloris non habent. Cum autem mortuus fuerit sensus anime, quo uiuit in carne, tunc uiuificari incipiet ille sensus, quo sentiet semetipsam; et tunc sciet uulnera sua et sentire incipiet dolores suos tanto grauius, quanto propius, quia quod magis intimum est, magis nocet malum, magis  prodest bonum. Unde dicit: Arguam te, et statuam contra faciem tuam .



TIT. XCIII. De conscientia et fama.

Duo sunt: Conscientia et fama. Conscientia oleum in uase: fama lumen in lampade. Propter conscientiam ingredimur, propter famam egredimur. Intus reficimur salute propria, foris reficimur edificatione aliena. Intus cupio dissolui, et esse cum Christo . Foris manere in carne necessarium propter uos . Conscientia irriguum superius, fama irriguum inferius . Ad conscientiam meditatio; ad famam predicatio. Ad conscientiam silentium, ad famam uerbum. Per silentium, seminas agrum tuum; per uerbum, seminas agrum proximi tui. Cum in tui edificatione proficis, metis agrum  tuum; cum de profectu alieno meditaris, metis agrum proximi tui. In tempore otii primum lectio cognoscende ueritatis et exercende uirtutis materiam tribuit; deinde meditatio formam apponit. In tempore laboris primum opus exemplum tribuit, postea uerbum doctrinam proponit, sicut scriptum est: Que cepit iehsu facere et docere . Ideo prius tempus otii, postea tempus laboris.



TIT. XCIu. De duplici uetustate

Duo homines ueteres in nobis erant, interior per iniquitatem, exterior per mortalitatem. Christus autem carnem cum mortalitate assumpsit, animam sine iniquitate. uetustatem autem carnis sue per crucem hoc ordine disposuit; primum ligatus est,  postea crucifixus. Sic et nos uetustatem interioris hominis hoc est iniquitatem hoc ordine destruere debemus: primum eam foris per disciplinam ligando, ut operari non possit; deinde interius omnino crucifigendo et interficiendo, ut iam prorsus non sit. Sic prius studio nostro, cooperante gratia Dei, in nobis destruenda est iniquitas, ut per eamdem gratiam postea in nobis sine nostra cooperatione et ipsa destruatur mortalitas.



TIT. XCu. De tribus locis filiorum Isrel, Aegypto, deserto, et terra promissionis.

In exitu Isrel de Aegypto, domus Iacob de populo barbaro . Tria sunt loca, Aegyptus, desertum, et terra promissionis. In Aegypto sumus serui et miseri. In deserto sumus miseri. In terra  promissionis liberi et beati. In Aegypto saturamur et cedimur. In deserto esurimus; non tamen flagellamur. In terra promissionis non flagellamur et saturamur. Sed nobilis interim animus eligit magis inopiam cum libertate, quam in seruitute abundantiam. In Aegypto peccamus, in deserto laboramus, in terra promissionis requiescimus. In Aegypto est preuaricatio, in deserto exercitatio, in terra promissionis sabbatizatio. In principio mundi primum creauit Deus confusionem. Postea operatus est dispositionem. Deinde suscepit requietionem. Populus antiquus in Aegypto operatus est iniquitatem. In deserto accepit exercitationem. In terra promissionis inuenit requiem. In uita seculari confusio est, in conuersatione  spiritali exercitatio est, in uita celesti requietio. In carne peccatum, in spiritu exercitium, in Deo Sabbatum. Aegyptus est uita secularis, desertum uita spiritualis, terra promissionis uita celestis. Aegyptus caro, desertum animus, terra promissionis Deus. Aegyptus Iericho, desertum stabulum, terra promissionis Ierusalem. Aegyptus mundus, desertum Ecclesia, terra promissionis uita eterna. In Aegypto seruimus Pharaoni, id est diabolo, qui Pharao interpretatur, negans eum scilicet et Dominum, qui dixit: Dominum non cognouit et Isrel non dimittam . Huic seruimus in Aegypto, in luto et palea. Lutum est concupiscentia carnis. Palea est pompa secularis. Illa per immunditiam inquinat. Hec per mutabilitatem et instabilitatem transuolat. Propterea  exeuntes ab Aegypto, et per mare Rubrum, id est baptisma sanguine Christi rubricatum, ad libertatem transituri, abdicamus seruitium Pharaonis, abrenuntiantes diabolo, et omnibus operibus eius, et omnibus pompis eius. In luto operibus, et in palea pompis. Exeuntes ab Aegypto in desertum relinquimus mala, ut non consentiamus. Exeuntes a deserto in terram promissionis euadimus, mala ut non sentiamus. In Aegypto est pugna sine uictoria, uel seruitus sine pugna. In deserto est pugna sine uictoria, uel uictoria cum pugna. In terra promissionis est sine pugna uictoria. In Aegypto sunt delectationes male et multe, non tamen sole. In deserto sunt delectationes bone et pauce, non tamen nulle. In terra promissionis sunt delectationes, et bone, et  multe, et sole.



TIT. XCuI. De duobus discipulis currentibus ad monumentum Domini responsio epistolaris.

Queris quid significet illud quod scriptum est de duobus discipulis currentibus ad monumentum, Ioanne et Petro, uidelicet quod qui prius uenit, posterius intrauit, Scriptum est enim: Currebant duo simul; et ille alius discipulus precucurrit citius Petro et uenit prior ad monumentum; et cum se inclinasset, uidit linteamina posita, non tamen introiuit . uenit ergo Simon Petrus sequens eum, et introiuit in monumentum, et uidit linteamina posita, et sudarium, quod fuerat super caput eius, non cum linteaminibus positum, sed separatim inuolutum in unum  locum. Tunc ergo introiuit et ille discipulus, qui uenerat prior ad monumentum. Potest ergo conuenienter per Ioannem, qui prior uenit, posterior intrauit, Synagoga; per Petrum autem, qui posterius uenit, sed prius intrauit, Ecclesia gentium designari, quia et illa prius in lege mysterium incarnationis ac passionis Dominice accepit, sed in mortuum credere noluit: et ista posterius secuta Mediatorem Dei et hominum, et cognouit carne mortuum et uiuentem credidit Deum. Bene autem postquam Petrus intrauerat, tunc etiam Ioannes intrasse dicitur, quia cum plenitudo gentium intrauerit , tunc et Iudea in reliquiis suis ad fidem colligetur. Prius ergo Ioannes linteamina uidit postea intrauit, quia Synagoga prius, sicut dictum est, in  Scripturis prophetiam de uenturo accepit, quem tamen uenisse usque ad circa finem seculi credere renuit. Petrus autem prius intrat, postea linteamina conspicit, quia Ecclesia gentium non per prophetas ad fidem Christi, sed per fidem Christi ad intelligentiam prophetarum peruenit.

Hec, frater, breuiter explanata ad presens tibi sufficere crederem, nisi aliud aliquid adhuc quod ad reformationem morum pertineat querere te in huius facti figura non dubitarem, maxime quia opus tibi non fuerat hanc expositionem a me querere quam poteras sine mea doctrina in explanationibus Patrum alibi sufficienter inuenire. Dicam ergo quid mihi in hoc facto moraliter figurari uidetur. Duo isti electi discipuli, qui, audita resurrectione Domini,  simul ad monumentum currunt, sed non simul perueniunt duas anime affectiones mihi figurare uidentur, desiderium uidelicet et consilium. Nam quid est aliud quod discipuli audita resurrectione ad monumentum currunt, nisi quod animus cum gloriam resurrectionis audit, imitari passionem appetit? Et quid est, quod ille alter discipulus precucurrit citius Petro, nisi quod amore Saluatoris succensi plus per desiderium cupimus, quam per consilium presumamus? Precurrit ergo desiderium rationem consilii, quia qui omnia per caritatem uellet pro amore Redemptoris perpeti per considerationem infirmitatis sue quodammodo tardatur, ut non audeat temere de suis uiribus gloriari. Prius ergo per desiderium ad monumentum uenimus, sed uisis  linteaminibus ante consilium intrare non presumimus, quia licet mens nostra se per caritatem spontaneam ad passiones offerat, considerata tamen difficultate earumdem passionum, quantum impar sit nostra infirmitas ad illarum tolerantiam uidemus. Hoc est enim quodammodo uisis linteaminibus subsistere uisis difficultatibus passionum, imparem se ad eas sustinendas iudicare. Sed postquam consilium posterius ueniens prius intrauerit, tunc et desiderium sequitur, quia postquam mens deliberat, in illo confidendum esse, qui prior uicit, tunc amor in omnibus per spem diuini adiutorii ad tolerantiam animatur; iamque intrepidus monumentum ingreditur, quia uitam presentem libenter pro eo despiciens,  tanto se ad mortem offert paratius, quanto certius didicit per resurrectionem sui capitis ingressum uite esse mortem carnis.

Quod autem ingressi monumentum, sudarium quod erat super caput Iesu, a ceteris linteaminibus separatum inueniunt, quid aliud significat, nisi quod nos, qui peccatores sumus, si etiam mortem pro eius amore ualemus perpeti, cognoscimus tamen quod nostra mors morti eius non ualet digne cequari, qui sine peccato passus est? Hoc paschale ferculum, frater carissime, missum tibi benigne suscipe, et ora pro me misericordiam Domini quatenus eius gratia largiente in his paschalibus festis uetus in me homo moriatur, et nouus resurgat. Amen.



TIT. XCuII. De duobus discipulis currentibus ad monumentum, altera epistola.


Si tu, frater, negligentem scriptorem habere non uis, equum tibi uidetur ut ego diligam timidum lectorem? Festiuitatem modo celebramus; libet parumper, suspensis interim seriis, tibi iucundari, sermone colludere, et simul te ut euigiles expulsare. Causaris ergo quod ego, cum de duobus discipulis ad monumentum currentibus, Ioanne uidelicet et Petro  sermonem facerem, et quid in illorum facto nobis faciendum ostenderetur, tue petitioni satisfacere uolens explanarem, per illum quidem, qui ad monumentum prius uenit, et posterius intrauit, hoc est Ioannem, desiderium; et per illum, qui posterius uenit, sed prius monumentum intrauit,  hoc est Petrum, consilium mentis significari asserui; et tamen causam, cur uel ille potius quam iste desiderium, uel iste potius quam ille consilium significaret, ut asseris, non ostendi. Hoc igitur est quod, cum significationem exponerem, causam significationis tacere non debuissem. Libens accipio quod hec tua causatio, dum unum admonet, utrosque docet: in primis me, ne dicenda preteream, ut esse studeam in scribendo sollicitus; deinde etiam te, ne minus dicta intelligas, ut sis in audiendo attentus. Ne tamen querela tua prorsus sibi iusta uideatur, ostendam tibi quomodo ipsam, quam queris, causam ibidem ubi significatio eius explicata est, poteras inuenisse. Nam cum, dictum sit ibi per Ioannem, qui precurrens prior ad monumentum  uenit, significari desiderium animi; per Petrum, qui posterius uenit, consilium, nonne ex ipsa eorum actione manifesta causa colligitur, cur in illo desiderium, in isto consilium significetur? Si enim queras cur Ioannes desiderium significet, causa manifesta est, quia precessit. Et si interroges cur Petrus consilium, et hoc patet, quia posterius uenit. Ex diuersitate igitur actionis manifeste ostenditur que significationis diuersitas in personarum discretione teneatur. Quod si fortassis existimas uim significationis non solum ex qualitate actionum, sed etiam ex discretione personarum colligendam esse, nec hoc quidem ego refutandum iudico, quia satis conuenienter alacritas et feruor amoris per Ioannem  iuniorem exprimitur; grauitas autem et mora consilii per Petrum senem et tardum figuratur. Istud quod dicis Petrum amplius amasse, et ideo iustum tibi uideri ut per illum potius desiderium siue amor significari debuisset, ad presentem causam nichil attinet, quia in presenti tractatione non agitur qualis Petrus in mente fuerit, sed quam nobis exteriori specie uel actione significationem presentauit, maxime cum hoc ubique obseruandum sit ut inde aliquid per significationem trahimus, istud quidem non in occulto, sed in manifesto querere debeamus. Signum enim occultum esse non debet, sed manifestum, quia quod per se occultum est, occulta pandere non potest. Otiosum me, ut cernis, inuenerunt tabule tue, qui nemine lacessente mecum  litigo, et quasi qui hostem non habeam, uires in uentum effundo.



TIT. XCuIII. De Petri et Ioannis dilectione.

Scio quidem questionem, ut nonnulli existimant, operosam esse, eo quod iniusta recompensatio uideatur, ut Petrus, qui amplius Christum delexit, minus a Christo dilectus sit, et Ioannes plus dilectus sit, qui minus dilexit. Ego autem cum Euangelium, unde fons huius questionis manare uidetur, inspicerem, non inueni quidem, uel quod Petrus amplius dilexerit, uel quod Ioannes amplius dilectus sit. Nam quod Dominus, post resurrectionem suam Petrum an se amaret interrogans, ait: Simon Ioannis, diligis me plus his ? non affirmando, sed interrogando hoc dixit.  Sed neque ipse Petrus dicere ausus fuit, cum interrogaretur: Domine, tu scis quia amo te plus his: Sed ait: Domine, tu scis quia amo te . Ioannes quoque de semetipso loquens sic ait: Hic est discipulus ille quem diligebat iehsu . Et non dixit, quem plus aliis diligebat iehsu, sed quem diligebat iehsu. Neque igitur Petrus se amasse amplius, neque Ioannes amplius amatum esse presumpsit, sed alter se non pre ceteris, sed cum ceteris amasse, et alter non pre ceteris, sed cum ceteris amatum esse asseruit. Sed esto, ut Petrus plus dilexerit, et tamen minus dilectus sit, nunquid idcirco ullam iniuriam passus est, si tamen tantum dilectus est, quantum meruit? Nonne ista est querel a illorum qui in Euangelio contra patremfamilias  murmurabant, dicentes: Hi nouissimi una hora fecerunt, et pares eos nobis fecisti, qui portauimus pondus diei et estus?  Sed quid paterfamilias uni illorum, et in uno omnibus responderit, audiuimus: Amice, non facio tibi iniuriam. Nonne ex denario conuenisti mecum? Tolle quod tuum est, et uade. uolo et huic facere sicut et tibi. Non licet mihi facere quod uolo? An oculus tuus nequam est, quia ego bonus sum?  Ponamus igitur nunc ut Petrus querelam in medium deferat, et de iniuria dilectionis sue in Christum causetur, et dicat: Domine iehsu, iniuriam mihi facere uideris, cum ego te plus diligam, tu uero minus me diligis. Nunquid non recte Dominus ista dicenti respondere  posset et dicere? Amice, non facio tibi iniuriam , tantum diligeris, quantum diligis; tantum diligeris, quantum mereris. Tolle quod tuum est, et uade. uolo huic facere plus quam tibi. Nunquid non licet mihi facere, quod uolo? An oculus tuus nequam est quia ego bonus sum?  Neque enim iniuriam pateris, si minus illo accipis; sed iniuriam pateris, si minus accipis quam mereris. Quod si totum habes, quid conquereris? Ita, frater, ratiocinantem suscipe, ut scias mentem tuam in nullam affirmationem precipitem inclinare. Sunt tamen, qui clementius hanc questionem soluere nituntur. Dicunt namque, quod Petrus et amplius dilexerit, et amplius dilectus fuerit. Ioannes uero propter castitatem, qua pollebat solummodo Christo Domino  in conuersationem familior ceteris omnibus fuerit. Petrus uero quantum ad effectum pertinet caritatis, amplius a Christo diligebatur. Ioannes uero quantum ad usum familiaritatis amicabilius in conuersatione suscipiebatur. Petrus carior, Ioannes familiarior, quia et in Petro remunerabatur caritas, et in Ioanne castitas laudabatur. Ioannes tenerius, et Petrus constantius diligebat.



TIT. XCIX. De gratitudine beneficiorum Dei, et de iudicio de se et proximo faciendo.

Popule meus, memento, queso, quid cogitauerit Balac rex Moab, et quid responderit ei Balaam filius Beor de Setim usque Galgalam, ut cognosceres iustitiam Domini . Balac rex Moab mercede conduxit Balaam hariolum, ut malediceret filiis Isrel.  Sed ille non est permissus a Domino maledicere populo suo, cui benedictio in hereditatem fuerat repromissa. Et quamuis hominis maledictio nocere non posset illi cui benedixerat Deus, cum tamen prophete maledictio in benedictionem uertitur, quid nunc spiritualiter Dei gratia in electis suis agat, manifeste monstratur. Dicit namque Apostolus: Scimus quoniam diligentibus Deum omnia cooperantur in bonum, his qui secundum propositum uocati sunt sancti .

Propheta ergo iniquus maledicere uolens populo Dei ad benedicendum licet inuitus compellitur, quia mala que reprobi bonis inferunt, illorum saluti Domino disponente cooperantur. Loquitur ergo de populo suo nunc per prophetam Dominus, et priora  beneficia ei ad memoriam reuocat, dicens: Popule meus, memento, queso, quid cogitauerit Balac rex Moab, et quid responderit ei Balaam filius Beor de Setim usque Galgalam, ut cognosceres iustitiam Domini. Erubesce, miser homo. Tu nunquam obliuisci debueras quod tantum dilectus es a Deo, ut tibi maledictionem inimicorum tuorum non tantummodo nocere non permitteret, sed eam quoque tibi in benedictionem commutaret: uerum nunc cum ipse bonorum largitor te horum reminisci rogat, quid aliud quam te post tanta beneficia accepta ingratum adhuc atque immemorem permansisse demonstrat? Quod si Iudeus ingratus beneficiorum Dei reminisci noluit, caue saltem, tu Christiane, ne unquam eorum que tibi impensa sunt  bonorum obliuiscaris. Caue, inquam, et tanto magis caue, quanto deterius est si tu ingratus perstiteris, qui maiora illo beneficia a Deo accepisse comprobaris. Habes enim et tu Balac hostem tuum, qui te indesinenter persequitur: et contra te omni tempore consilia maligna meditatur. Qui etiam metuens ne forte suis uiribus ad subuersionem tui non sufficiat, iniquum prophetam et auarum ad te maledicendum proposita mercede inuitat. Balac namque qui interpretatur elidens, ipse est Satanas aduersarius noster, et hostis pessimus, a quo prostratos atque elisos ille sanat et erigit; de quo in psalmo canitur: Dominus erigit elisos, Dominus diligit iustos . Iste Balac rex et Moab;  quod interpretatur ex patre, illorum scilicet quibus Dominus in Euangelio dicit: uos ex patre diabolo estis . Hic contra nos malignum cogitat, sicut de ipso apostolus Paulus ad quosdam discipulos suos loquitur, dicens: Ut non circumueniamur a Satana . Non enim ignoramus cogitationes eius. Huic autem cogitanti contra nos et consilium subuersionis querenti, respondet Balaam, qui interpretatur populus uanus, uidelicet iniquorum omnium, respondet scilicet eius uoluntati obtemperans, et in nostra subuersione atque ruina unanimiter seuienti concordans. Qui Balaam, hoc est populus uanus, est filius Beor, quod sonat in pelle ut subaudiatur habitantis, id est eiusdem diaboli per imitationem filius, nos cum eo opprimendo, et  odio iniquo persequendo. Qui diabolus in pelle habitat, hoc est in corde carnali, quia in eis tantummodo requiem inuenit quos concupiscentie carnalis affectus a constantia atque rigore uirtutum resoluens, per turpia desideria emollit. Ubi autem Balaam filius Beor in qua Balac de nostra perditione cogitanti respondeat ostenditur, cum subinfertur. De Setim usque ad Galgalam, subauditur gyrans et circumueniens, et locum maledictionis exquirens. Setim interpretatur spina. Galgalam uolutabrum dicitur.

Hee est ergo uia populi uani, et circuitus erroris, spina uidelicet et uolutabrum, id est cura et uoluptas. Cura per quam ad huius mundi transitoria adipiscenda desudat, uoluptas uero per quam acquisitis  immoderate atque illicite utendo se maculat. De Setim ergo usque Galgalam, uanus populus maligno regi respondendo fideles persequitur, quia omnes iniqui et per auaritiam bona temporalia acquirendo, et per incontinentiam acquisitis utendo, diabolo seruientes, in persecutionem bonorum excitantur. Ideo autem permittuntur mali contra bonos seuire, ut ostendantur non posse proficere, et ipsa eorum malignitas quanto inanior ostenditur, tanto Dei gratia et misericordia erga nos euidentior efficiatur. Hoc est enim quod sequitur, ut cognoceres iustitiam siue misericordiam Domini. Ac si diceret: Ideo ex parte relaxati sunt, ut agnosceres periculum; ideo prohibiti sunt, ut intelligeres  unde esset tibi presidium. Tantis ergo beneficiis acceptis quid tibi iam restat, nisi ut gratias agas et Saluatori tuo atque protectori recompensatione digna respondeas? Nam si populus uanus suo regi perditionem bonorum machinanti respondet, quid populus fidelis atque electus? Nonne multo magis suo regi bonos liberanti atque saluanti obediendo et seruiendo respondere debet? Sed dices fortassis: Quid dignum offeram Domino? Curuabo genu Deo excelso? Nunquid offeram ei holocautomata et uitulos anniculos? Nunquid placari potest Deus in millibus arietum, aut in multis millibus hircorum pinguium?  Hec enim omnia a me aliena sunt, et ideo pro mea salute digna recompensatio esse non possunt. Sed fortasse satisfaciam, si dedero  primogenitum meum pro scelere meo, fructum uentris mei pro peccato anime mee. Hec tamen extra me sunt, quamuis ex me processerunt, et qui meipsum abstuli etiam si totum preter me dedero, nondum plene debitum restitui. Quid ergo faciam? quid dabo? quid reddam? quid retribuam Domino pro omnibus que retribuit mihi?  Indicabo tibi, homo, quid sit bonum, et quid Deus querat a te. Utique facere iudicium, diligere misericordiam , et sollicitum ambulare cum Deo tuo. Tria hec sunt que offerre debes, quia et Deus, qui Trinitas est, non nisi trino sacrificio digne placari potest. Offer ergo iudicium Filio iudici. Offer misericordiam Spiritui sancto caritati. Offer sollicitudinem paternitati. Ad sapientiam pertinet discretio, ad  caritatem pietas, ad paternitatem sollicitudo. Sic tamen offer, ut neque in discretione munerum unitatem trinitatis diuidas, neque in participatione donorum, trinitatem unitatis confundas, sed singulis sua, et simul uni singula exhibeas. Si iuste iudicas, iustum iudicem honoras. Si misericordiam diligis, eum qui pius est acceptabili sacrificio ueneraris. Si sollicitus in timore Dei semper ambulas, placas tibi celestem Patrem, quem pro peccatis tuis offensum habebas.

Nunc ergo asculta quale sit iudicium quod facere iuberis. Primum est tibi iudicium faciendum de teipso, deinde inter te et proximum tuum, postremo de proximo tuo. In eo iudicio quo iudicas temetipsum, esse debes districtus. In eo iudicio quo iudicas inter  te et proximum tuum, debes esse iustus. In eo iudicio quo iudicas proximum tuum, debes esse pius. Teipsum iudicare debes hoc modo. Considera diligenter quid facis et quid non facis; quid facere debes, quid facere non debes; postea hec ad inuicem conferendo perpende, an idem est quod facis et quod debes, et an idem quod non facis et quod non debes. Quod si ita inueneris, gaude. Si autem idem esse perspexeris quod facis et quod non debes, aut quod non facis et quod debes, time. Inter te et proximum tuum hoc modo iudicare debes. uide quid facias proximo tuo, et quid tibi faciat proximus tuus. Si ille tibi bonum facit, et tu illi bonum reddis, malus non es. Si ille tibi malum facit, et tu  illi malum reddis, bonus non es. Si ille tibi bonum facit, et tu illi malum reddis, malus es. Si ille tibi malum facit, et tu illi bonum reddis, bonus es. De proximo tuo hoc modo iudicare debes. uide quidquid facit, an certum bonum, an dubium bonum, an certum malum, an dubium malum. Si certum bonum est, paruum magnum, magnum maius existimes. Si dubium bonum est, uerum puta. Si certum malum est, magnum paruum, paruum minus iudica. Si dubium malum est, bonum puta. Hoc est iudicium uerum, iudicium bonum, iudicium Deo placitum. Quod si tu illi non solum discernendo, sed etiam faciendo in sacrificium obtuleris, placabis iram, et gratiam consequeris.

Deinde sequitur diligere misericordiam. Non solum  facere, sed etiam diligere, quia magis facit qui affectu pietatis compatitur, quam qui ex debito preceptionis miseretur. Oportet ergo te primum facere iudicium ut quod recte discernis, opere compleas; deinde diligere misericordiam, ut bonum quod agis non ex timore, sed ex amore facias. Postremo sollicitum incedere, ne uel bonum, quod necdum habes, non merearis accipere, uel bonum quod habes amittas. Porro in his tribus trinitati in te operanti cooperaris. Sapientia enim te ad agnitionem ueritatis illuminat, caritas te ad desiderium bonitatis inflammat, paternitas in te custodit quod creauit, ne pereat. Per illuminantem ergo sapientiam tibi collucentem, rectum discernis; per inflammantem caritatem, tibi coardentem, misereris; per prouidentem  paternitatem, tibi contuentem, temetipsum custodis. Per trinitatem itaque cooperando trinitati, trinitatis imago efficeris; uerumque tunc sacrificium teipsum Deo offers, cum ad eius similitudinem reformaris. Quod, etc. Amen.



TIT. C. De apparitione Christi duobus discipulis euntibus in castellum quod dicitur Emmaus.

iehsu in uia ambulantibus faciem suam abscondit , ostensurus eam in patria. Propterea in fine uie cum discumbere cepissent, fregit iehsu panem, ut interiora eius patescerent, et ibi eum agnouerunt, quia post uite huius cursum in regno celorum cum Abraham et Isaac et Iacob discumbentes, et super mensam eius edentes et bibentes in eterno conuiuio Iesu claritatem uidebunt. Nunc  autem interim in uia peregrinus apparet, ut exsilium nostrum agnoscamus, et quod alia est patria nostra. Et colloquendo corda ad amorem inflammat, sed oculos ad contemplationem adhuc non reuelat. Qui ergo in uia ex sermonibus Iesu ignem amoris corde concipiunt, in fine uie claritatem eius uidebunt. Sunt itaque lingue ignee que ueniunt ad nos, et uerba flammantia quotidie Christum nobis loquentem audimus, quia spiritum Christi non habet qui uerba Christi audiendo non ardet. Spiritus enim sanctus super discipulos Christi in linguis igneis apparuit, et ipse Christus ambulantium in uia loquendo corda inflammauit, quibus non quasi a capite, sed quasi a latere se sociauit, quia eum nobis  non natura, sed gratia in huius uite uia comitem dedit.



TIT. CI. De Christo, oue et pastore bono.

Christus prius ouis fuit, postea pastor factus est. Ouis animal est mansuetum et mundum. In mansuetudine humilitas, in munditia castitas significatur. Humilitas duplex est: prima, qua preesse non appetas; secunda, qua subesse diligas. Multi enim sunt qui preesse nolunt, fugientes laborem non honorem; qui tamen subesse dedignantur. Qui quando in precepto obedientie murmurant, quasi ad passionem ducti recalcitrant. Hi profecto oues non sunt nec imitatores illius, qui sicut ouis ad occisionem ductus est, et non aperuit os suum . Similiter castitas duplex est. Alia foris per munditiam  corporis, alia intus per munditiam cordis. Munditia corporis est abstinere a malo opere; munditia cordis, sincerum esse a mala delectatione. Qui ergo munditiam et mansuetudinem habet, ouis est. Et qui ouis bona est, sic tandem pastor fieri potest, qui prius in sua subiectione didicit, quomodo aliis preesse possit. Quidam enim sunt pastores, quidam mercenarii, quidam lupi. Pastores sunt qui oues diligunt; mercenarii, qui lanam et lac accipiunt; lupi, qui carnes comedunt. Pastores custodiunt in prosperitate, et defendunt in aduersitate. Mercenarii custodiunt in prosperitate, sed non defendunt in aduersitate. Lupi non custodiunt in prosperitate, et occidunt in aduersitate. Pastores salutem querunt, mercenarii lucrum appetunt. Lupi, peccati materiam  uel licentiam ouibus dantes, occidunt. Primi sunt diligentes, secundi negligentes, tertii pestilentes.



TIT. CII. De eo quod scriptum est: »Nisi ego abiero Paracletus non ueniet.«

Nisi ego abiero Paracletus non ueniet . Christus discipulis corporalem presentiam subtraxit, ut eum spiritualiter amare discerent. Erat quippe et ipse prius secundum eamdem corporalem presentiam paracletus, id est consolator, et hec consolatio quasi lac erat de carne manans paruulis. Propterea subtractum est lac, ut ad perfectionem spiritalis amoris conualescerent. Ascendit in celum ut corda post se traheret, et dilectio pergeret post dilectum. Usque hodie Christus amicos suos in Scriptura  sacra et sacramentis Ecclesie atque aliis uisibilibus uirtutum exercitiis quasi quadam corporali presentia consolatur: quorum usum dum aliquando dispensatione subtrahit, quasi quamdam humanitatem suam ab oculis intuentium subducit, ut spiritualis amoris dulcedinem tanto purius percipiant, quominus foris habent etiam de opere uirtutis ad quod mentem suam per intentionem effundant.



TIT. CIII. De Spiritu Dei et spiritu mundi per quem consummata sunt omnia.

Spiritus Domini repleuit orbem terrarum . Quid mirum si Spiritus Domini implere potuit corda hominum qui implet orbem terrarum? Nunc ergo  impletum est quod Dominus iehsu Christus in passione sua predixerat: Consummatum est . Antequam Spiritus sanctus uenit ad corda hominum non potuit dici, consummatum est. Propter hoc enim omnia facta sunt a quo facta sunt, uel in natiuitate uel in passione, uel in resurrectione uel in ascensione Iesu Christi, siue in ceteris omnibus que uerbum incarnatum uisibiliter operatum est ad reparationem hominum, ut hoc bonum suum reciperet homo, ad quod conditus fuerat, sine quo nichil profuit, cum quo nichil defuit. Et propterea in hoc consummata sunt omnia que propter hoc facta sunt omnia. Botrus enim carnis portatus fuerat ad torcular crucis, et expressione facta fluere cepit mustum diuinitatis, et uoluit ut uasa cordium  prepararentur ut, dum uinum nouum funderetur in utres nouos, primum mundarentur, ne infusum pollueretur; postea ligarentur, ne effusum amitteretur. Mundarentur a gaudio iniquitatis, ligarentur contra gaudium uanitatis. Non enim bonum gaudium uenire potuit, nisi prius recederet malum. Malum gaudium est gaudium iniquitatis, et malum gaudium est gaudium uanitatis. Gaudium iniquitatis polluit; gaudium uanitatis effundit. Gaudium iniquitatis reddit uas sordidum; gaudium uanitatis reddit uas rimosum. Gaudium iniquitatis, quando peccatum diligitur; gaudium uanitatis, quando transitoria amantur. Eiice ergo quod malum est, ut quod bonum est percipere possis. Effunde amaritudinem, ut dulcedine implearis. Spiritus sanctus  gaudium est, et Spiritus sanctus amor est. Eiice spiritum mundi et spiritum diaboli, ut accipias Spiritum Dei. Spiritus diaboli operatur gaudium iniquitatis, et spiritus mundi operatur gaudium uanitatis. Et sunt mala gaudia ista: quoniam alterum culpam habet, alterum occasionem culpe. uenit autem Spiritus Dei, cum eiecti fuerint spiritus mali, et intrat habitaculum cordis, et operatur gaudium suum, et amorem suum; non sicut spiritus diaboli, neque sicut spiritus mundi, sed gaudium bonum et amorem bonum. Primum gaudium ueritatis, in quo iustitia diligitur, postea gaudium felicitatis in quo de premio iustitie percepto exsultatur; gaudium ueritatis contra gaudium iniquitatis; gaudium felicitatis contra gaudium uanitatis.  Et expellunt bona gaudia gaudia mala. Et cum ipsa cor implere ceperint, tunc primum agnoscit homo quod prima uera non fuerunt, quoniam nec plena esse potuerunt in gaudio iniquitatis, nec permanentia in gaudio uanitatis.

Nunc autem uera gaudia aduenerunt plena et eterna, sicut Saluator promisit, ut gaudium uestrum sit plenum, et gaudium uestrum nemo tollat a uobis . Ipsum ergo gaudium amor est, et operatur spiritus idem et gaudium et amorem Amorem quando requirimus, gaudium quando possidemus. Tamen ipsum desiderium sine gaudio esse non potest; nec ipsa adeptio sine amore. Itaque gaudium ipsum amor est, et ipse amor gaudium est, quoniam in eo  quod amemus gaudemus, et id de quo gaudemus diligimus, et est gaudium bonum et amor bonus et gaudium malum et amor malus similiter. Est enim amor Dei, et est amor mundi, et amor peccati. Quidam enim solum Deum amant Quidam aliud preter Deum cum Deo amant, nichil tamen contra Deum. Alii contra Deum quedam amant, et hi Deum non amant. Qui solum Deum amant, edificant super fundamentum aurum, argentum et lapides pretiosos . In auro intellectum, in argento eloquium, in lapidibus pretiosis opus incorruptum. Qui preter Deum aliud amant, et tamen Deum plus amant, edificant super fundamentum lignum, fenum, stipulam . In lignis affectum cognationis, in feno affectum possessionis, in stipula affectum familiaritatis.  In quibus omnibus etsi peccatum non est, occasio tamen peccati constat. Qui contra Deum aliquid amant, ii super fundamentum non edificant, sed destruunt fundamentum, quia amor Dei in corde esse non potest ubi non est uel solus, sicut in iis qui solum Deum amant, uel summus, sicut in iis qui cum Deo aliud amant, nec tamen contra Deum. In eo autem amore quo cum Deo aliud amatur, gaudium est uanitatis. In eo amore quo contra Deum aliquid amatur, gaudium iniquitatis. Illic amor mundi inficit; hic amor peccati polluit. Et transit mundus et concupiscentia eius ; uerbum autem Domini manet in eternum . Et qui credit in uerbo eius et habet spiritum eius, hic manet in eternum, sicut ipse in eternum manet. Qui enim instabilis est  per gaudium iniquitatis, uel qui instabili adheret per gaudium uanitatis, hic non potest manere in eternum, nec gaudium uerum habere quod falsum est per iniquitatem, et transitorium per uanitatem. Qui autem spiritum Dei manentem habet, gaudium habet uerum et plenum et eternum, quia permanens diligit, et stabili adheret, et possidet consummatum bonum. Hoc enim totum bonum est hominis cognoscere et amare Creatorem suum. Propterea lingue ignee apostolis date sunt, ut in linguis sit cognitio ueritatis, in igne amor uirtutis. In lingua enim uerbum est, in igne flamma. Et uerbum quidem ad cognitionem pertinet, ignis uero ad dilectionem. Et ideo uerbum cum igne uenit, sapientia cum dilectione, ut alterum illuminaret, alterum inflammaret:  alterum contra ignorantiam, alterum contra concupiscentiam. Hec uero dona non nisi in unum congregatis, et ad superiora subleuatis uenire potuerunt. Congregatis per consensum, subleuatis per desiderium. Congregatis per dilectionem proximi subleuatis per dilectionem Dei. Et nos ergo, si talia dona percipere uolumus, tales simus. Quod etc. Amen.



TIT. CIu. De sacramento et re sacramenti penitentie.

Sacramentum penitentie est exterior exhibitio operis, res sacramenti, uera contritio cordis. Si sacramentum suscipis, opera penitentie facias, haberem sacramenti in uera contritione, ne frustra speciem sine ueritate ostendas. Tanta est penitentia tua, quanta est contritio tua, quanta est deuotio tua. Contritio, pro malo quod fecisti; deuotio, pro  bono recuperando quod amisisti. Noli igitur dicere: Tantum ieiunaui, tantum uigilaui, tanta opera misericordie feci. Tantum in his omnibus fecisti, quantum in his omnibus profecisti. Noli numerare folia, sed fructum. Noli pensare paleam, sed grana. Opus sine contritione flos est sine fructu. Contritio sine opere, fructus est sine maturitate.



TIT. Cu. De uirtute penitentie.

uis scire, homo, quanta est uirtus penitentie. Attende, dicam quod possum. Totum aufert quod minatur damnatio; totum confert quod promit it salus. Quantum putas est hoc? Bene considera. Mala eterna aufert, bona eterna confert Talis ac tantus est fructus penitentie. Hunc fructum confert penitentia: Si fructum feceris in ea fructum capies ex ea.  Fructus, quem facis in ea, meritum est. Fructus quem capies ex ea, premium est. Si facis in ea fructus dignos in merito, capies ex ea fructus eternos in premio. Quid est penitentia? Dolor peccati. Quid est dignus fructus penitentie? Satisfactio delicti. Agite dignos fructus penitentie . Tria ista considera: penitentiam, fructum, dignum. Si de errato doles, hoc est, penitentia, per fructum ostende dolorem. Si mutasti uoluntatem persequere iniquitatem. Post penitentiam dolorem cordis, fructus sequatur maceratio carnis.



TIT. CuI. De tribus que sunt in penitentia.

Tria sunt in penitentia: dolor preteriti, custodia futuri, satisfactio delicti. Ne penitens in futuro damnetur, facit custodia futuri. Ne  puniatur, facit satisfactio delicti. Si ergo securus uis esse, caue futura, corrige preterita. Dolor culpam placat; satisfactio uitium sanat; custodia sanitatem seruat. In his custodia futuri primum locum tenet, dolor preteriti secundum, nouissimum satisfactio delicti. Que prima tantum proficit quantum cetera duo efficiunt. Ideo Saluator solam hanc, id est custodiam futuri, quasi precipuam et in qua omnis penitentie fructus consistat sibi confitentibus iniunxit: uade et amplius noli peccare : et: uade in pace . Et iterum: uide ne quid tibi deterius contingat . Hec tria sic pensanda sunt, ut sit dolor plenus, custodia perfecta, satisfactio condigna.



TIT. CuII. De sapientia in faciendo bono, et de patientia in tolerando malo.


In duobus seruitur Deo, faciendo bonum et patiendo malum. In confessoribus remuneratur bona actio, in martyribus passio. Ad agendum bonum necessaria est sapientia; ad tolerandum malum necessaria est patientia. Sapientia ut bonum bene fiat; patientia, ne malum patiens malus fiat. Qui enim bonum facit in bona materia operatur, sed si bonum bene non facit, per malam formam bona materia deformatur. Bona est forma, ubi nec plus nec minus iusto est. Si plus iusto sit, peccatum est; si minus iusto sit, delictum. Igitur qui bonum bene facit, quasi bone materie bonam formam imprimit. Ad tolerantiam autem mali patientia necessaria est, quia qui malo per impatientiam cedit, a bono recedit. Sicut enim  malum quod est culpa faciendum non est, sic malum quod est pena patiendum est. Pena autem dolor est, dolor uero aliud non est nisi cum amittitur quod amatur; uel in abrenuntiatione culpe, cum peccatum quod prius delectabat relinquitur uel in abrenuntiatione possessionis proprie, cum terrena substantia que foris possidebatur, deseritur, uel in abrenuntatione delectationis mundane cum carnalium sensuum lasciuia mortificatur. In omnibus his labor est, nec sine dolore quidquam horum fieri potest. Hec igitur est patientia sanctorum. Qui sustinentiam deserunt, apostatant. Post ultimam abrenuntiationem, primo per uanitatem, quia mundanam iucunditatem ad uoluptatem repetunt. Post secundam, secundo per cupiditatem, quia postpositas diuitias mundi ad superfluitatem  ambiunt. Post primam, tertio per iniquitatem, qua anteacta peccata et dimissa iterare presumunt. Itaque patientia ad tolerantiam necessaria est, ne habeat homo per uanitatem in consilio impiorum, nec stet per cupiditatem in uia peccatorum, nec sedeat per iniquitatem in cathedra pestilentie. Iob ad mundi iucunditatem minime respexerat qui dicebat: Si uidi solem cum fulgeret, et lunam incedentem clare ordine suo . Post diuitias mundi apostatare Dauid nos prohibet dicens: Noli emulari in eo qui prosperatur in uia sua . Post peccata dimissa apostatare ipse Dominus prohibet, dicens: uade et amplius noli peccare . Et propheta: Obseruabo me ab iniquitate mea . Igitur homo accedens ad seruitutem  Dei stet in loco suo per patientiam, ut non cedat nec recedat. Operetur bonum pro adimplendo primo debito, patiatur malum pro expiando primo delicto. Nam ut faciat bonum factus est homo, ut patiatur malum, fecit homo. Pro eo igitur quod factus est facit bonum, pro eo quod fecit patitur malum. Primus enim homo sic factus est ut proficeret de bono innocentie, per bonum obedientie, ad bonum glorie. Sed mutans locum et innocentiam deserens, deficere cepit, et ire de malo iniquitatis per malum mortalitatis ad malum damnationis. uenit autem Saluator, et monstrauit aliam uiam, qua ad patriam reuertatur homo, per bonum iustitie et malum pene, ad bonum glorie.



TIT. CuIII. Quomodo se debeat quisque Deo in cibum preparare.


Ad mensam magnam sedistis. Considerate que uobis apponuntur, et scitote quia oportet uos similia preparare . Ecce Dominus prandium parauit uobis, fratres, per exempla sanctorum suorum, modo reficiens uos ad meritum, donec postea cenam paret in gaudio sanctorum, satians uos per premium. Tauros suos et altilia sua occidit, ut ad actionem et contemplationem pascamini per eos quorum in terra caro iugum portauit in labore boni operis; et ad celum mens subleuata fuerat per uolatum contemplationis. Has carnes in mensa Dei editis, ut per carnalia refecti ad spiritualia proficiatis. uerumtamen scire debetis quod elixas carnes, id est aqua coctas mensa Dei non recipit. Audistis  enim qualiter agnus paschalis non aqua coqui, sed assari precipitur , et post resurrectionem a Christo piscis assus cum fauo mellis manducatur . Aqua enim carnes in se coactas emollit, et ideo forte quia Deus molles carnes non amat et dissolutas, assata commendatur. Mollis enim caro est que dicit, ferre non possum, tolerare non ualeo, dissoluor, deficio. Hanc carnem non amat Deus, sed igne passionis torridam et tribulalationis tolerantia solidatam. Si ergo carne reficimini, reficite in carne. Si festa uobis Deus facit, facite uos et illi festa. Si uos ille gaudere de se et de suis tribuit, facite illi gaudium de uobis: hoc est enim similia preparare.



TIT. CIX. De fuga Elie a facie Iezabel.


Elias impiam Iezabel fugiens in spelunca absconditur , quia nonnunquam animus pro uitanda carnis turpitudine declinat; nondum tamen ad deserendam eiusdem carnis mansionem animatur. Iesabel quippe quod interpretatur sterquilinium terre, carnis concupiscentiam significat: cuius persecutionem seruus Dei fugiens, in spelunca latitat, quia licet ad calcandam spurcitiam animatus sit, nondum tamen ad tolerantiam passionum roboratus. Unde et illi diuina uoce per increpationem dicitur: Quid hic facis, Elia?  Non enim ad hoc factus es, ut sub latebra carnis moram tibi facias exeundi ad contemplandam faciem Creatoris.  Surge ergo et sta in ostio spelunce tue . Surge, ad superiora erigere. Surge, ne totus terre inhereas. Surge, appetens que sursum sunt. Sta in ostio spelunce tue, sta perseuerantia, sta patientia. Perseuerantia, ut non abeas retrorsum. Patientia ut ante tempus ad exitum non festines. Sta, exspecta donec uoceris. Sta paratus per desiderium exeundi. Sta fixus per obedientiam sustinendi. Sta in ostio spelunce, ut nec ingrediaris per concupiscentiam, nec egrediaris per impatientiam. Sta in ostio spelunce tue, et ecce pertransibit Dominus. Quomodo homo per concupiscentiam carni inherens Deum uidere poterit, cum ille etiam qui toto desiderio ad exitum carnis inhiat, in hac corruptione adhuc positus non nisi transeuntem uidere queat? In hac ergo  mortalitatis caligine aduentus Dei ad animam in transitu fit, quia quod hic de ipsius dulcedine mutabiliter uiuentibus ostenditur, ab ipso animo, quamuis illuminato, ad sue corruptionis tenebras rursum relabente nequaquam diu retinetur. Ecce pertransibit Dominus. Spiritus grandis et fortis subuertens montes et conterens petras; non in spiritu Dominus. Post spiritum commotio; non in commotione Dominus. Post commotionem ignis; non in igne Dominus. Post ignem sibilus aure lenis . Ecce preambulos Dei, spiritum, commotionem et ignem. Non uenit Dominus ad te nisi prius isti ueniant. Spiritus est terror iudicii eterni, qui si in cor peccatoris impegerit, et montes superbie deiicit, et petras duritie dissoluit. Sed hic nequaquam Deus esse dicitur,  quia anima quam adhuc timor perditionis afficit, nondum perfecte caritatis dulcedinem sentit. Post spiritum commotio sequitur, quia terrore iudicii concussa mens mox a sua stabilitate mouetur. Post commotionem uero ignis sequitur, quia post anxietatem futuri seculi aduersum se seuiens animus ardore compunctionis inflammatur. Postremo igni sibilus aure lenis succedit, quia post longa compunctionis incendia purgata mens, afflata spiritu, consolationis refrigerium sentit. Ubi notandum quod cum in precedentibus non esse Dominus dicitur, sibilo aure lenis nequaquam esse negatur; quia nimirum illa solum mens eius dulcedinem percipit, que post laborem penitentie et anxietatem, consolationis  refrigerio percepto in spe propitiationis diuine requiescit.



TIT. CX. De duobus nuntiis ad nos missis.

Fuit homo missus a Deo cui nomen erat Ioannes . Duos nuntios misit Deus in hunc mundum, seruum et Filium. Prius seruum ut comminaretur, postea Filium ut consolaretur. Seruus attulit timorem, Filius amorem. Seruus nuntiauit quod timeremus; Filius reuelauit quod amaremus. Duo enim, fratres karissimi, abscondita erant ab oculis hominis, eterna mala et eterna bona, et non preuidit homo uel mala illa ut caueret, uel bona ut requireret. Ad sola presentia oculos apertos habebat, et ideo quia non uidebat homo ubi magis oportuit, indicanda erant illi que nesciebat. uenit Ioannes clamans:  Genimina uiperarum, quis uobis monstrabit fugere a uentura ira? Agite fructus dignos penitentie . Nuntiat periculum, suadet cautelam, ostendit consilium. Bonus seruus, bonus nuntius, pie seuiens, persequendo misericors; percutit seruus, ut sanet Dominus. uidete duos nuntios: uenit Ioannes, non manducans nec bibens ; exemplum penitentie; uenit filius hominis manducans et bibens , exemplum misericordie. Alterum propter mala hominis: alterum propter bona Dei.



TIT. CXI. De deserto quod est cor hominis; de uirgula fumi et de pigmentario et aromatibus.

Que est ista que ascendit per desertum sicut uirgula fumi ex aromatibus myrrhe et thuris et uniuersi  pulueris pigmentarii?  Dormit et ascendit quia foris requiescit et intus surgit. Desertum est mundus propter abundantiam mali et inopiam boni. Desertum est cor malum, quia cultum non est, et germinat noxia, et in eo bestie habitant. Quia enim in eo agricola Christus non est, et Pater eius non seminat ibi uerbum suum, surgunt germina uitiorum, urtice concupiscentie, et spine sollicitudinis, et alia talia; et requiescunt ibi demonia, quia non est qui exterreat. Desertum est item cor bonum, quia longe est a strepitu et tumultu, et non conculcatur frequentia terrenarum cogitationum, sed uirens permanet et floridum, et germina uirtutum producit, et canit ibi turtur Spiritus sanctus, et non auditur  uox hominis neque ad hominem pertinentis. uirgula recta est et gracilis in longum porrecta. Quia tantum sursum tendit recta esse debet, et quia arcta est uia, gracilis, et quia longa, porrecta. Item non est uirgula ligni insensibilis et duri, sed fumi qui speciem habet, substantiam non habet. Cum enim cernitur, aliquid esse uidetur; cum manus apponitur, nichil inuenitur. Sic bonus quisque hic esse uidetur per carnis speciem; sed hic non est per dilectionem. Item fumus de igne ascendit, quia desiderium ex amore uenit. Et qualis fumus? Ex aromatibus myrrhe et thuris et uniuersi pulueris pigmentarii. Pigmentarius est Christus, pigmenta aromata et uirtutes, myrrha carnis mortificatio, thus mentis deuotio. Uniuersus puluis pigmentarii uirtutum omnium  multitudo, sicut in uitiis, ita et in uirtutibus inuenitur. Dicitur in libro Iob: Procul adoratur bellum, exhortationem ducum et ululatum exercitus . Habet enim uitiorum multitudo regem seu reginam, habet et duces, habet et populos et exercitus. Regina est superbia, duces uitia capitalia, exercitus est uniuersa mala subsequentia. Primum ergo duces uitiorum quasi in pugna exhortationem faciunt, quia hominem in ratione faciendi decipiunt; exercitus autem postea quasi cum ululatu irruit, quia post primam suggestionem susceptam, turba uitiorum sequens in deceptam mentem cum uiolentia et tumultu impetum facit. Sic et uirtutibus regina est humilitas; duces, principales uirtutes; exercitus, bonorum uniuersitas. Et postquam prime  uirtutes ab homine cum quadam ratione suscipiuntur, mox uniuersitas bonorum sponte subsequitur. Ideo hic primum duces posuit myrrham et thus; post exercitum, uniuersum pigmentarii puluerem.



TIT. CXII. De tribus festis, uirginum, confessorum et martyrum, et de bono confessionis.

Festum est gaudium. Magnum gaudium, magnum festum. Bonum gaudium, bonum festum. Tria sunt festa: Festa uirginum, festum confessorum, festum martyrum. Festum uirginum facit qui obseruantia castitatis conscientiam exhilarat. Festum confessorum facit qui, etsi gloriari non potest de integritate uirginitatis, consolatur tamen in puritate confessionis. Qui, etsi bonum non fecit unde gaudeat, accusauit tamen et improbauit malum quod fecit, ut consolationem  inueniat. Festum martyrum facit qui sub pressura tribulationis gaudet in spe retributionis. Considerate, fratres, conscientias uestras. Magnum festum facit qui gaudet de puritate. Nec ille excluditur qui consolatur in humilitate. Puritas ad uirginitatem pertinet; humilitas ad confessionem. Propterea qui non tenuistis uirginitatem, amplectimini humilitatem. Magna uirtus est humilitatis. Audacter dico quod nec ipsa uirginitas sine humilitate placet. Humiliare ergo et recognosce quod es. Habet quidem confessio criminis penam precedentem in erubescentia; sed sequitur festum gaudii et consolationis in bona conscientia. Bona recompensatio posita est tibi. Dicis homini peccatum tuum, ut Deus taceat. Iudicas tu ut non iudicet ille. Coram uno  homine confiteris ut iustificeris, ne coram celo et terra, coram omnibus angelis Dei arguaris et damneris. Propterea letetur qui confitetur ne damnetur.



TIT. CXIII. De festis sanctorum recolendis.

Ex magna, fratres karissimi, Saluatoris nostri pietate agitur, quod nobis merita sanctorum festiua iucunditate recolenda indicuntur, quia in eo nos Deus noster et exhortatur ad imitationem uirtutum, et admittit ad participationem gaudiorum. Propter hoc ad imitationem uirtutum, ut corrigatur malitia nostra. Propter hoc ad participationem gaudiorum, ut consoletur miseria nostra. Duo hec mala nostra sunt: alterum quod fecimus, alterum quod  patimur. Alterum malum in anima ad corruptionem per culpam; alterum malum in corpore ad correptionem per penam. Contra utrumque malum Saluator noster remedium prestat, memoriam sanctorum suorum. Dum enim cogitamus quod fecerunt, excitamur ad imitationem bonorum operum. Dum uero consideramus quod perceperunt, consolamur per participationem gaudiorum. Prima eruditio est cum per patientiam illorum ad tolerantiam roboramur; secunda, cum per tentationem eorum ad cautelam instruimur; tertia, cum in correctione illorum post culpam ad spem erigimur. Quia enim eos post lapsum criminis per penitentiam resurrexisse, et nunc cum Domino Deo in gloriam tantam assumptos uidemus, nobis quoque licet in peccata  grauia lapsis, nequaquam de Dei misericordia desperandum esse agnoscimus. Et quia rursum antiquum hostem, etiam contra electos Dei aliquid presumpsisse legimus, quanta cautela aduersus eius insidias uigilandum sit non dubitamus. Postremo dum eos qui bona operati sunt, tanta propter Deum mala pertulisse recolimus, aperte nobis ostenditur quantum nos qui mala fecimus, in aduersis patientes esse debeamus. Est et alius fructus quem memoria sanctorum deuotis mentibus profert. Nam dum ipsorum gaudia per congratulationem aspicimus, ipsi quoque in nostra miseria ex hac quam caritas in nobis parturit letitia consolamur. Primum siquidem gaudemus pro illis, ut postmodum etiam gaudeamus cum illis. Primum pro illis gaudemus per  caritatem proximi, in qua positum est meritum nostrum; deinde cum illis gaudebimus in caritate Dei, ubi seruatur premium nostrum. Dignum enim est, ut prefati sumus, ut qui nunc gaudemus pro illis, postmodum etiam gaudeamus cum illis, ut primum gaudium consolatio sit in uia, secundum gaudium plena exsultatio sit in patria. Hoc igitur gaudium festum nostrum est in quo post laborem et dolorem nostrorum operum respiramus nunc ex parte post interualla quedam temporis, donec illud percipiamus in plenitudine eternitatis. Hic quorumdam sanctorum memoriam certis temporibus recolimus, ibi uisionem omnium sanctorum sine interuallo temporis semper habebimus. Hic quasi paruulis  nutriendis per partes instillatur consolatio, quando festa singulorum sanctorum per temporum interualla distinguimus; ibi perfectis tota simul influet plenitudo, quando presentibus cunctis erit Deus omnia in omnibus. Prouidenter itaque, fratres, ut, sicut Deus uos reficere dignatus per exempla sanctorum, ita et uos ipsum reficiatis per imitationem sanctorum. Quod ipse prestare dignetur, etc.



TIT. CXIu. Quod finis legis Christus est, et de bono finis.

Fratres, finis legis Christus est ad iustitiam omni credenti . Qui autem ad finem non peruenit nondum consummatus est: Quidquid enim est quandiu finis non est, nondum totum est. Curris uiam? quantumuis pergas si ante finem subsistis, non  peruenis. Facis opus? si non finis, non perficis. Ergo finis consummatio est, finis perfectio est, finis peruentio est; et nichil plenum sine fine. Nihil ergo tibi sufficiat ante finem; nichil sufficiat preter Christum, quoniam Christus est finis. Donec Christum habeas non requiescas; non deficias donec ad Christum peruenias. Christus ueritas est, et Christus sapientia est. Si habitum uirtutis et similitudinem foris assumpsisti, cepisti. Si ueritatem intus habes, perfecisti, et habes finem Christum, quia Christus ueritas est. Si uere sapis, et quod sapiendum est sapis, Christum habes et sapientiam habes, quoniam Christus sapientia est, et ad finem peruenisti, quoniam Christum inuenisti. Christus enim lumen tuum est, quo illuminaris ad uirtutem diligendam et ad ueritatem  cognoscendam. Non est autem uera sapientia aliena inuestigare, sua ignorare. Et propterea nec sapientia mundi, nec prudentia seculi ueram sapientiam contingit, quoniam illa aliena inquirit, ista non profutura colligit; quod non probat ueritas Christi, nec docet sapientia Christi. Propterea, fratres, illam sapientiam querite que uera est, ut eam sciatis que ad salutem uestram pertinet, quoniam in illa Christus est, et illa in Christo est, et qui habet illam, Christum habet. Studete ergo ueritatem habere, et sapientiam ueram habere; et habebitis Christum finem uestrum in quo uos consummari oportet. Totum bonum uestrum Christus est, ipse uirtus uestra, ipse sapientia uestra, ipse exemplum, ipse adiutorium,  ipse uictoria, ipse corona. Ipsum diligite, ipsum desiderate, ipsum amplectimini animo dilectionis, et recompensate uicem retributionis. Quantumcunque feceritis minus erit quam quod ipse pro uobis sustinuit. Nondum enim restitistis usque ad sanguinem. Recordamini passionis eius, recordamini patientie eius, recordamini mausuetudinis et humilitatis eius: Cum malediceretur, non maledicebat; cum pateretur, non criminabatur ; cum laudabatur, non gloriabatur: cum contemnebatur, non indignabatur. Hec ergo considerate, fratres, et si non potestis equare, studete imitari. Firmate animum uestrum ad patientiam. Magnum est pati cum Christo, et gloriosum pati pro Christo. Audite quid promittat patientibus pro se: uos estis, inquit, qui  permansistis mecum in tentationibus meis. Et ego dispono uobis, sicut disposuit mihi Pater meus regnum, ut edatis et bibatis super mensam meam in regno meo . Has igitur, fratres, promissiones ante oculos habete, quoties graue aliquid uel molestum patimini, quoties aliqua uos tentatio sollicitat, quoties aliqua molestia grauat; ut non deficiatis animo in tribulatione, quia si nunc permanetis cum Christo in tentatione, eritis cum Christo postea in glorificatione. Quod, etc. Amen.



TIT. CXu. De duplici quiete et inquietudine.

Est quies quieta, et est quies inquieta; et est inquietudo quieta, et est inquietudo inquieta. Quies est uacatio ab exterioribus, inquietudo occupatio in  exterioribus. Quies quieta est, quando et exterius uacamus ab opere, et interius quiescimus a strepitu cogitationum. Quies inquieta est, quando homo exterius quiescit ab opere, et interius perstrepit cogitatione. Inquietudo quieta est, quando exterius occupatur in opere, et tamen intus apud se in tranquillitatis sinu quiescit. Inquietudo inquieta est, quando et exterius occupatur opere, et intus perstrepit cogitatione.



TIT. CXuI. De eo quod scriptum est: »Fauus distillans labia mea.«

Fauus distillans labia mea . Fauus uerbum caro factum est in uirgine, distillans redundantiam signat. De hoc solo quia plenus gratia fuit, dici non potuit: Plui super ciuitatem unam, et super  alteram non plui. Pars una compluta est, et pars que compluta non est, aruit . Ipse enim totus redundans, et gratiam fundens, quia quod fecit et dixit doctrina fuit; quod fuit medicina. Alterum exemplum, alterum remedium, et de plenitudine eius omnes accepimus . Ideo distillans, quia unicuique secundum mensuram gratie infundens.



TIT. CXuII. De duplici gloria ueri Salomonis Christi, a patre et matre.

Egredimini, filie Sion, et uidete regem Salomonem in diademate quo coronauit eum mater sua . Egredimini, filie Sion. Egredimini et ingredimini, et uidete regem Salomonem. Egredimini, et uidete in eo quod mater dedit. Ingredimini et uidete in eo quod Pater dedit. Quod enim mater dedit foris est; quod Pater dedit intus est. Mater dedit infirmitatem,  Pater dedit maiestatem. Mater dedit substantiam carnis, Pater dedit consortium maiestatis. Mater dedit in quo uicit, Pater dedit in quo regnauit. Mater dedit in quo uictor coronatur, Pater dedit in quo regnans adoratur. In eo quod a Patre habet de supernis prostrauit superbum; in eo quod a matre habet in inferis spoliauit auarum. Ibi uictor ab angelis collaudatur; hic uincens et triumphans ab hominibus glorificatur; Egredimini ergo, filie Sion, et uidete Salomonem. Egredimini et uidete quod foris est, et laudate. Ingredimini et uidete quod intus est, et adorate. Egredimini per compassionem, ingredimini per contemplationem. Egredimini uisitantes patientem; ingredimini admirantes gloriantem. Egredimini, et  fouete in membris suis adhuc infirmum; ingredimini et uidete in seipso excelsum. Si pios senserit humilis, pium se exhibebit sublimis.



TIT. CXuIII. Quod generalis predicatio Deum deceat, particularis homines; atque ita quomodo Deus ubique est, et de argutiis dialecticis.

Logicalis [localis] dicit: Sequere cursum sermonis: Quod ubique est hic est. Deus est ubique. Si ubique est, quid dicam? Inferam quod non decet? Ecce locus sordidum quiddam habens, et dixit mihi cogitatio mea: Si Deus ubique est, illic est. Item si ubique non est Deus, et alicubi est; est ubi est, et est ubi non est. Si autem locus est ubi est Deus, et locus ubi non est, localis est Deus. Quod enim nusquam sit quis dicat. Iterum aliud: uult Deus omne bonum;  ducere autem uxorem bonum est, localis infert: Ergo uult Deus uxorem ducere. Tales sunt ineptie stultorum qui ad sonos uocum pendent. Iterum aliud: Amat Deus omnem creaturam suam . Ergo amat hanc creaturam suam Deus. Sed uidete ex hoc quanta inferri possint non decentia. Sic uidetur his qui sonos uocum sine sensu diiudicant. Ebriosi, inquiunt, amant fortia uina, et cetera huiusmodi. Multa sunt talia que dici possent ad hunc modum. Quid ergo? An totum negamus, an totum confitemur? Alterum contra ueritatem; alterum contra puritatem esse uidetur. Si totum negatur, aliquid Deo subtrahitur quod suum est. Si totum asseritur, aliquid Deo imponitur quod suum non  est. Sed uidete discretionem. Generalis possessio ad Deum pertinet; propterea generalis predicatio ipsum decet: Hominibus autem quibus partes date sunt, particulares locutiones conueniunt. Propter hoc de Creatore omnium recte dico: Amat totum. De te autem cuius dilectio ad partem trahitur, cuius possessio parti debetur, recte dico: Hoc aut illud amas, scilicet aurum amas, argentum amas, pecuniam amas. Quare hoc de Deo similiter non dico? Propter te. Ego quidem hoc recte dicere possem: Si tu hoc sane intelligere posses. Tu hoc dictum de te intelligere consueuisti. Propterea de Deo hoc non dico propter te, ne tu hoc audiens idipsum de illo dici putes, quod dictum est de te. Propterea tibi parco et discerno locutionem, ne rem communem existimes  Aliud est amor tuus, aliud amor illius. Idcirco cum dixero: Tu hoc amas, caueo dicere: Ille amat hoc, ne sic putes ipsum amare, sicut amas tu. Ego autem dicere possem recte, si tu intelligere non posses praue. Sic dico: Ubique est; et tamen dicere parco de quibusdam locis: Illic est, ne sic eum illic esse putes, quemadmodum est quod secundum te est, et non decente Deum modo est. Sic dico. Omne bonum uult; et tamen de quodam de quo dico: Bonum est hoc, dicere parco: Hoc uult, propter te, ne existimes eum sic uelle sicut tu uis, et ad hoc uelle ad quod tu uis.



TIT. CXIX. Quomodo debitores non sumus carni, etc.

Fratres, debitores sumus non carni, ut secundum carnem uiuamus . Spiritus hominis medio  quodam loco constitutus, supra se Creatorem suum habet, cui subiectus esse debet; sub se carnem suam, cui debet esse prelatus. Aliud ergo debet Creatori propter subiectionem, aliud carni propter prelationem. Creatori propter subiectionem debet, ut nunquam preter uoluntatem eius se moueat. Carni propter prelationem debet, ut eam secundum arbitrium rationis diuinitus illuminare disponat. Iustitia enim uoluntatis humane est uoluntati diuine per omnia conformari, et quod illa stando habet, motu et appetitu boni desiderii adipisci, ut nec extra illam effluat presumens ea que non debet; nec infra illam subsistat, torpens ab iis que debet. Hoc est ergo debitum spiritus ad Creatorem, ut per omnia secundum  ipsius uoluntatem moueatur. Debitum autem ad carnem, ut illius appetitum, nec extra suum iudicium effluere, nec infra subsistere patiatur. Quia enim spiritus sessor est, et caro iumentum, frenum ei debet, ut precipitem a malo cohibeat, et calcaria, ut pigram ad bonum excitando exerceat, et pabulum ut eius infirmitatem sustentet ne deficiat. In stabulo pabulum, in uia calcaria et frenum, hoc est in quiete nutrimentum, in exercitatione cohibitionem et incitamentum. Frena est timor, calcaria amor. Cum enim ad delectationem precipitem impellit desiderium culpe, cohibet a delectatione timentem prouidentia pene. In hoc enim quod cernit quod post culpam pena sequitur, siue in correctione, siue damnatione: refrenatur a culpa siue in opere, siue  in delectatione. Timor ergo frenum, ipse timor cohibet et stringit effluentem animum, et sistit eum ad tolerantiam, ostendens facilius malam concupiscentiam uincere quam malam conscientiam tolerare; et eligit durum ut durius euadat. Deinde uenit amor, et stimulat excitando pigram ad exercitium boni operis, demonstrans alacriter tolerandum laborem operis, pro recompensatione tante retributionis. Nam quod facimus transitorium est et finem habet; quod autem exspectamus, eternum est et finem non habet. Merces est uita sine morte, gaudium sine merore, iucunditas sine dolore. Si ergo hec uita que morte finitur, tantum diligitur, ut pro eius amore quidquid pro ipsa desiderari potest libenter despiciatur, ne sola ipsa amittatur, quo desiderio  illuc festinare debemus, ubi nec uita morte terminatur, nec gaudium ullo merore corrumpitur, nec iucunditas dolore afficitur? Hec itaque consideratio animum per desiderium amoris alacriter currere facit ad tolerantiam passionis, ut grauia non sint quecunque finiri possunt in tempore, cum post ipsa secutura sunt que plena consistent, et perfecta bona in eternitate. Hoc est ergo quod dicitur: Fratres, debitores sumus non carni. Debitores enim sumus carni, ut eam cohibeamus ab iniquitate, et exerceamus in uirtute, et sustentemus in infirmitate, sed debitores non sumus ei, ut secundum illam uiuamus. Hoc est enim secundum illam uiuere, uidelicet secundum concupiscentias et desideria illius, ut quod  illa horret fugiamus, et quod diligit appetamus. Quod si faceremus, nec a malo declinaremus, nec bonum faceremus.



TIT. CXX. De duplici et item triplici contemplatione Dei.

Mens pia iugi contemplatione Creatoris sui reficitur, et quanto magis eius bonitatem cogitat, tanto amplius eius amore inflammatur. Miratur pietatem que tantam maiestatem ad nostram compassionem inflectit; miratur maiestatem, que tantam pietatem nostri compassione et prouidentia affici et perturbari non sinit. Si enim tanta bonitas esset, et tanta maiestas non esset, mala nostra ad Deum redundarent. Si autem tanta maiestas esset et tanta bonitas non esset, bona eius ad nos non descenderent. Congratulamur  ergo bonitati de tanta maiestate propter ipsum, ne pro nobis afficiatur; congratulamur immensitati de tanta bonitate propter nos, ut nobis compatiatur. Et in his omnibus admiratio magna est et stupor menti, quando non dedignatur Deus humilia et infirma nostra. Et quia illi pietas facit se non indignum, quod nobis miseria necessarium reddit. Quemadmodum materna pietas sordentem puerum non abhorret, sed quodammodo delectatur contrectans et deosculans, nec ignominiosum putat indigna sustinere, quia dilectio pulchrum facit quidquid dilecti necessitas exposcit, sic ergo pia mens Deum suum contemplatur, et ipsa sua contemplatione suauiter reficitur et dulce illi est semper ad considerandum quod ad amandum et laudandum  semper est suaue. Tripliciter autem animus Deum contemplatur, in seipso, in operibus suis, et in iudiciis suis. In seipso, bonum, in operibus suis, magnum; in iudiciis suis, iustum; in seipso, amabilem; in operibus suis, mirabilem; in iudiciis suis, metuendum.



TIT. CXXI. Quod anima hominem excruciat et exercet in hac uita.

Homo in miseria et ad miseriam natus est. Quod non esset, si homo non peccasset. Primum enim in magna iucunditate fuit, et ab illa in summam felicitatem peruenire debuit; sed quia obedientiam non tenuit, nec retinere potuit quod habuit, nec adipisci quod habiturus fuit. Igitur ad miseriam deiectus et ad miseriam reseruatus, cepit in eodem  cruciari et exerceri. Cruciari, ut culpam agnosceret; exerceri, ut ad misericordiam reparari posset. Ut in dolore sentiret bonum quod perdidit, in exercitatione proficeret ad bonum quod habiturus fuit. Totum ergo ad cruciatum uersum est quod creatum fuerat ad iucunditatem, ut in omnibus dolorem et laborem inueniat, ut in sui afflictione et presentem miseriam, et amissam felicitatem agnoscat.



TIT. CXXII. Quod uerbum Dei solum bonum est anime.

Ex duabus substantiis constat homo, anima et carne; et utraque bonum suum habet. Bonum carnis est mundus cum abundantia iucunditatis sue. Bonum anime est Deus cum affluentia dulcedinis sue. Si ergo bona carnis tanta sunt, bona anime quanta  esse putanda sunt? Quanto enim anima carne melior est, tanto bonum anime bono carnis melius esse necesse est. Omnia autem que uisibiliter bona sunt, bona tantum, ut dictum est, carnis sunt, et ad bonum anime pertingere nullatenus possunt. Quidquid dulce est ad gustum, quidquid redolens ad olfactum, quidquid plausibile ad auditum, quidquid lene ad tactum, quidquid pulchrum ad uisum, carni blanditur et iucundum est ad carnem, et non est anime bonum in his omnibus. Primum considera ipsum uisibile lumen, quod uisibilibus omnibus iucundum est, sine quo nichil est uisibile. Ipsum ergo magnum bonum est, et inter cetera bona uisibilia magis bonum et iucundius bonum est; et tamen bonum anime esse non potest. Illuminat enim  lumen istud, sed oculos carnis tantum, quia si oculos anime illuminaret, in hoc lumine positus omnis uerum agnosceret. Nunc autem sine isto lumine ueritas uidetur. Ac per hoc istud lumen non illuminat oculos per quos uidetur. Sicut ergo uisibile lumen oculos mentis illuminare non potest, sic cibus carnis mentis famem saturare non potest. Sed sunt extra omnia hec et foris adherentia, quasi palee cibus iumentorum; illa autem que extrinsecus sunt bona, quasi ex adipe frumenti panis, cibus hominum. Propterea filii Ierusalem paleas non manducant, sed adipe frumenti satiantur, quia omnes qui internam dulcedinem gustare ceperunt, quidquid extrinsecus transitorie delectat et secundum carnem dulce uidetur, despiciunt. Habet ergo caro  cibum suum, quo reficitur; habet et anima cibum suum, quo saginatur. Ipse autem cibus anime uerbum. Dei est, et ipsum uerbum idem lumen est quo illuminatur, et cibus quo reficitur: lumen, quo clarescit ad cognitionem ueritatis; cibus, quo pinguescit et hilarescit ad amorem bonitatis. Ipsum ergo uerbum Dei primo se effundit, deinde se infundit. Effundit ut uideatur; infundit ut percipiatur. Si enim se non effunderet, non cognosceretur; si se non infunderet, non gustaretur. Primo ergo se effudit et perceptibile fecit per creaturam; secundo, per carnem assumptam; tertio adhuc quotidie se effundit per uocem humanam. Post primam effusionem infusum est et conceptum per uisum. Post secundam infusionem infusum est et conceptum per  fidem. Post tertiam effusionem infunditur et concipitur per cognitionem; et pascit ubique et reficit. Primo ad manifestationem, secundo ad salutem, tertio ad instructionem. Primo ne mali excusentur, secundo ut predestinati saluentur, tertio ut eruditi informentur.



TIT. CXXIII. Quod scientia et cura dupliciter Deo attribuitur.

Cognitio uel scientia alia dicitur secundum contemplationem, alia secundum insinuationem. Similiter cura Dei, alia secundum prouidentiam, alia secundum preceptionem. Secundum contemplationem scit numerum omnium rerum; secundum insinuationem nescire dicitur, quia scientiam non tribuit. Similiter secundum prouidentiam cura est ei  de omnibus; secundum Scripturam et preceptionem non est cura illi de bobus.



TIT. CXXIu. De duabus partibus concupiscentie mundane.

Concupiscentia mundi duas partes habet, honestatem et utilitatem. Que duo cum pariter insunt magis moderata sunt, quia uicissim se temperant; et qui ab altero se restringunt ad alterum immoderatius se effundunt. Alii honesta appetunt, quia laudabiles apparere uolunt. Alii honesta appetunt, quia despicabiles uideri erubescant. Alii honesta fugiunt propter humilitatem. Alii honesta fugiunt propter simulationem. Utilitas ita appetenda est, ut natura foueatur, et culpa exstinguatur.



TIT. CXXu. De tribus gradibus abstinentie.


Primus gradus abstinentie est contentum esse iis que dantur; secundus, se in his temperare; tertius, ex his aliquid excipere.



TIT. CXXuI. Quod multi sola curiositate ueritatem querunt.

Pilatus interrogauit Iesum: Quid est ueritas?  et statim egressus est in pretorium. Fecit ergo questionem, et non exspectauit responsionem. Sic multi transitorio feruore ad Deum conuersi uera bona desiderare incipiunt; sed eadem mentis mutabilitate iterum ad transitoria effusi, in mentis proposito non persistunt. Querunt ergo conuersi per desiderium ueritatis, sed non exspectant responsionem auersi per appetitum uanitatis.



TIT. CXXuII. De duplici superbia.


Duo sunt genera elationis. Alterum intus per superbiam, alterum foris per typum elationis. Superbia enim intus est, iactantia foris. Superbia alia est, qua in sui consideratione animus intumescit; alia, qua in sui comparatione ceteros despicit. Similiter iactantia foris, alia est qua in sui ostentatione homo blandum se simulat, alia qua se crudelem et metuendum demonstrat. In prima placere nititur, in secunda placere dedignatur. Ex primo igitur genere superbie in quo homo sibi placet, primum nascitur genus iactantie in quo ceteris placere desiderat; et ex secundo genere superbie, in quo alios despicit, secundum nascitur genus iactantie, quo se aliis non amabilem, sed metuendum  monstrare laborat.



TIT. CXXuIII. De duplici humilitate.

Duo sunt genera humilitatis. Primum ad se, secundum ad alios. Humilitas ad se est qua quisque de semetipso parua existimat. Humilitas ad alios est qua bona aliorum homo sine inuidia et liuore commendat. Per primam humilitatem preesse non cupit; per secundam subesse non contemnit. Humilitas facit ut mala sua homo non excuset. Pietas facit ut mala aliena non aggrauet. Item humilitas facit ut que in se latent secundum ueritatem iudicet; pietas facit ut que in aliis non patent ad meliorem partem inclinet. Hinc est quod sancti uiri semetipsos tam districte diiudicant, et cunctos sibi merito anteponendos putant. uident enim sua, et que manifesta  sunt, et que occulta; aliorum autem manifesta tantum. Cum itaque de alienis occultis iudicare non presumant, nisi quantum pietate mouente, bona esse existimant, plura sunt que in se mala uident, ubi et manifesta et occulta uident, quam que in aliis, ubi manifesta tantum uident. Nam, etsi quando quedam occulta aliena ex manifestis deprehendunt, sua tamen districte per ueritatem iudicant; illa autem per pietatem excusando, iudicare non presumunt. Hinc ergo fit ut inferiores se cunctis existiment, et hoc illis sentire dulce sit quod sua mala aggrauare et aliorum alleuare possit.



TIT. CXXIX. Quid uere sit homo.

Unum est in homine cui soli iudicium est cum  Deo. Hoc autem est consensus rationis; et hoc uere ipse est homo, cetera hominis et in homine. Hoc solum si bonum est, non est ad malum quidquid in homine est, siue sit bonum siue sit malum: et hoc solum, si malum est, non est ad bonum quidquid in homine est, siue sit malum, siue sit bonum. Sciendum etiam quod sicut in bonis post propositum bonum quedam affectiones malorum sunt non ad culpam, et tamen aliquando occasio culpe, sic et in malis cum proposito malo sunt affectiones quedam bonorum non ad meritum, que tamen sepe fiunt occasio penitentie.



TIT. CXXX. De tribus spiritibus.

Tres sunt spiritus: Spiritus Dei, spiritus hominis, spiritus diaboli. Spiritus Dei et spiritus diaboli immobiles  sunt, alter in bono, alter in malo. Spiritus hominis nunc huc, nunc illuc flectitur; et cui se sociat aliquando est seruus, aliquando socius. Scriptum est enim: Non enim uos estis qui loquimini, sed Spiritus Patris uestri qui loquitur in uobis . Et de altero: Scitis quia cum gentes essetis ad simulacra muta prout ducebamini euntes . Si spiritus hominis aliquando ducitur, aliquando trahitur: Ubi erat impetus spiritus, illuc gradiebantur .



TIT. CXXXI. De dilectore et dilecto duplici.

Indica mihi quem diligit anima mea . Alter est dilectus anime et dilector anime; alter dilectus carnis et dilector carnis. Christus dilectus anime est et dilector. Mundus dilectus carnis est et dilector.  Dilector qui diligit; dilectus qui diligitur. In hoc probatur quod Christus dilector anime est, quia in oculis eius nichil interest qualis species carnis, ubi anima pulchra est. Dilectus autem anime ideo ipse est, quia in perfruendo ipso anima delectatur. Tale etenim bonum est sapientia, quo perfrui nisi rationalis natura non potest. Sicut caro mundo perfruitur et delectatur, et oculus carnis hoc diligit quod capit; et qui amat speciem, amat et illa que speciem commendant.



TIT. CXXXII. »uenite ad me, omnes qui laboratis et onerati estis.«

uenite ad me, omnes qui laboratis et onerati estis, et ego reficiam uos . Labore fatigati, onere  grauati, inedia macerati, uenite ad me. Qualis ad qualem; Clausi, ad ostium; egroti, ad medicum; naufragi, ad portum. Ad ostium luminis, ad portum quietis, ad medicum salutis. Ad ostium, ut egressi ueritatem uideatis; ad medicum, ut curati ad sanitatem conualescatis; ad portum, ut collecti post laborem quiescatis. uacui, ut lumine ueritatis impleamini; onerati, ut pondere peccatorum alleuemini; laborantes, ut quiete adepta consolemini.



TIT. CXXXIII. De mortis duabus portis.

Qui cupiditate peccant sumant Dauid exemplum, ut resurgant. Qui timore peccant sumant Petrum exemplum, ut resurgant. Uterque cecidit, et uterque resurrexit, quia Christus utrumque respexit, alterum  per se, alterum per prophetam suum. Iste sunt due porte mortis: cupiditas et timor; que si cui clauduntur, non erit quo mundus ingrediatur.



TIT. CXXXIu. Quomodo malus bono uiuat, et quod esse bonum et in eo perseuerare non sit ab homine.

Omnis rei exemplum sub celo. Sunt mali qui nunquam boni fiunt. Sunt boni qui semper in bono consistunt. Illi nunquam surgunt, isti nunquam cadunt. Alii qui cum ceciderint non resurgunt; alii cadunt et resurgunt. Qui nunquam surgunt uel nunquam resurgunt, mali sunt. Qui nunquam cadunt uel cum ceciderint resurgunt, boni sunt. Sic duo sunt genera malorum, et duo bonorum; et ubique malus bono uiuit. Qui nunquam boni fiunt exemplum sunt  bonis ut intelligant non esse ex se quod boni sunt, quia, si bonum esse ex homine esset, omnis homo bonus esset. Iterum qui a bono cadunt et non resurgunt, exemplum sunt bonis, ut sciant gratiam esse non solum quod bonum acceperunt, sed etiam quod in bono perseuerauerunt. Si enim perseuerare hominis esset, nullus caderet.



TIT. CXXXu. De duplici fine et medio.

uita mortalis medio loco constituta est, et habet ad dexteram suam uitam eternam, ad sinistram autem suam mortem perpetuam. Et ex uita quidem eterna habet quod uita est. Ex morte autem eterna habet quod mortalis est. uia autem qua ad dexteram itur est iustitia; uia uero qua itur ad sinistram,  culpa. Et flectitur ista uita mortalis siue mors uitalis aliquando per culpam ad mortem, aliquando per iustitiam ad uitam. Et que ad uitam peruenit, amplius non cadit, sicut que ad mortem peruenit amplius non resurgit. Finis enim uterque immobilis est; medium mobile et fluctuat donec stabiliatur. In quamcunque enim partem ceciderit lignum, ibi manebit, siue ad austrum siue ad aquilonem .



TIT. CXXXuI. De duplici iudicio superborum.

De montibus surgunt nubes, quia corda tumida a lumine ueritatis caligant. Rursum fulmina montes feriunt, quia potentes maius iudicium sument.



TIT. CXXXuII. Societatem uite presentis instabilem esse et separationem tristem.

 Hoc est unum de magnis malis uite presentis, quod diuiduntur ab inuicem et simul esse non possunt qui et unum habent ortum et animum. In hoc ergo tanto magis laudabilis inuenitur in coniunctione societas, quanto magis leditur in separatione caritas.



TIT. CXXXuIII. De laude compassionis.

O Beata anima que compassionem habere potest! Omnes patiuntur, pauci compatiuntur. Quanto autem laudabilius est compati quam pati? Pati siquidem possunt impii; compati autem non nisi pii.



TIT. CXXXIX. Quare bestie crucientur que culpam non habent.

Si pena culpe debetur, qui non peccauerunt,  quare patiuntur. Pena hominis iusta est, quia peccauit. Cetera quare puniuntur, que non peccauerunt? Sed que propter hominem facta sunt, propter hominem puniuntur. Amplius adhuc: quia si non peccasset homo, laborarent propter hominem que propter hominem facta sunt, ut sciat homo quanti est apud Deum salus sua; pro quo omnia laborant ne solus ipse laboret, et ut discat penam timere, penam uidens laborantium in pena.



TIT. CXL. Quomodo homo a Deo et se recessit et quomodo redit.

Homo primum per superbiam recessit a Deo; postea per concupiscentiam recessit a semetipso. Per superbiam factus est diabolus. Per concupiscentiam factus est sicut equus et mulus, quibus non est intellectus  . Nunc per humilitatem reuertitur ad Deum, per munditiam reuertitur ad semetipsum. Per humilitatem meretur gloriam. Per munditiam meretur incorruptionem, gloriam deitatis, incorruptionem immortalitatis.



TIT. CXLI. Quod homo se et sua male diligit.

Est quidam amor hominis ad se et ad sua, ad uitam suam et ad concupiscentiam suam. Ad uitam suam quia uult hic esse; ad concupiscentiam suam qua uult hic esse cum istis. Ad uitam suam, qua diligit mundum; ad concupiscentiam suam, qua diligit ea que in mundo sunt. Ad uitam suam, qua negligit Deum; ad concupiscentiam suam, qua obliuiscitur Deum. Ad uitam suam, qua refugit aduersa; ad concupiscentiam suam qua appetit prospera.  Refugit timore, appetit cupiditate; et uiuunt membra hominis que non sunt mortificata super terram. uiuunt et sentiunt. uiuunt discretione, sentiunt delectatione. Discretione in bono et malo; delectatione in solo bono. Discretione in iis que odiunt et diligunt; delectatione in his que diligunt. Et blandiuntur oculi ad species illecebrosas, ut aperiantur ad uidendum. Blandiuntur aures ad cantica sonora, ad uerba otiosa, ut aperiantur ad audiendum. Blandiuntur nares ad odorem suauem, ut aperiantur ad olfaciendum. Blandiuntur fauces ad sapores dulces, ut aperiantur ad gustandum. Blandiuntur manus ad tactus molles, ut porrigantur ad tangendum; et luxuriat tota massa nature fermento malitie et nequitie. Malitie, in manifesto; nequitie, in abscondito.  Malitie, in opere; nequitie, in cogitatione. Malitie, carens sinceritate; nequitie, carens ueritate. Et amat homo peruerse se et sua, et nutrit germina, et exhibet mala membra sua arma iniquitatis, abiiciens disciplinam et bonitatem odiens, ne contristet membra sua; laxat frena oculis et auribus, ut intrent et exeant ad delectationes suas et cum delectationibus suis, et ad omnes sensus, ut gaudeant et confruantur gaudiis suis, futuros dolores non prospiciens, primum per negligentiam, postea per contemptum.



TIT. CXLII. De itinere trium dierum et trium noctium; et de accessu ad Deum et recessu ab eo.

Ibimus uiam trium dierum in desertum, ut sacrificemus Deo nostro . Est quidam accessus  et recessus anime ad Deum siue a Deo. Accessus ad Deum, recessus a Deo. Abeunti iter est per noctem; redeunti iter est per diem. Quot noctibus recedit, tot diebus redit. Abeunti prime noctis iter est per superbiam, qua Deum deserit. Secunde noctis iter est per concupiscentiam, qua alia preter Deum appetit. Tertie noctis iter est per obstinantiam [obstinationem], qua in alienis extra Deum requiescit. In superbia est uanitas; in concupiscentia delectatio; in obstinantia consensus. Per uanitatem igitur abit, per delectationem stat, per consensum sedet. Per superbiam a Deo recedens uadit ad se, ut requiescat in se. Per concupiscentiam descendit sub se, ut requiescat in carne. Per obstinantiam trahitur extra se, ut requiescat in carne uisibilium specie, et permaneat  in delectatione. Primum, uadit de uirtute sua gloriari, secundo, uadit in uitiis suis delectari; tertio, uadit in transitoriis consolari. Primo, Maledictus homo qui confidit in homine . Secundo, Qui ponit carnem brachium suum . Tertio, Qui sperauit in multitudine diuitiarum suarum, et preualuit in uanitate sua . Reuertente autem prime diei iter est quando intentionem suam conuertit ab eo quod extra ipsum est ad id quod ipsa est. Secunde diei iter est quando ab eo quod est, animo ducitur ad id quod esse debet. Tertie dici iter est quando a perceptione illuminationis rapitur ad fontem luminis. Prima reuersio est ab alienis ad propria. Secunda est a malis ad bona. Tertia est a studio uirtutis ad perceptionem interne et eterne  dulcedinis.



TIT. CXLIII. Quomodo Deus et cibus dicitur per cognitionem et potus per dilectionem.

Deus noster et cibus et potus est: cibus, quando sumitur per cognitionem; potus, quando per dilectionem. Duplici hoc sensu beata anima Deo fruitur, scilicet cognitione et dilectione, quia cognoscendo uiuit et diligendo. In cognitione aliquid laboris esse uidetur, in qua quasi cibus, nisi prius mansus, non sumitur. Sic enim scrutationis labore peruenitur ad gustum cognitionis. Dilectionis potus difficultatem non habet, et facilius intrat in animam boni dilectio, quam occulti cognitio.



TIT. CXLIu. De trina refectione anime.

Trina refectione Deus animam fidelem pascit: per  uerbum, per sacramentum, per spiritum. Quando nos per uerba sua et sacramenta reficit, fauum nobis edendum proponit. Quando uero intus per Spiritum suum nos reficit, mel nobis gustandum effundit.



TIT. CXLu. Que Dei sunt incomparabilia esse

Diuine nature excellentia ita omnifariam incomprehensibilis probatur, quod nec eius eternitatem equare potest tempus, nec immensitatem locus, nec potestatem opus, nec sapientiam sensus.



TIT. CXLuI. Quod et sua et aliena ordinat Deus.

Dispositio diuina in omnibus operationis sue uirtutem ostendit. In bonis quidem dupliciter, in quibus utrumque facit, et ut sint et ut ordinata sint. In malis autem simpliciter in quibus non facit quidem ut sint, sed tantum ut ordinata sint.



TIT. CXLuII. Quod septem modis suscepit Deus homines.


Septem modis suscepit Deus homines: Primo ad sponsionem, secundo ad protectionem, tertio ad sustentationem, quarto ad reconciliationem, quinto ad approbationem, sexto ad consolationem, septimo ad remunerationem. Primum pugnaturus contra diabolum suscepit in causa ut quasi spondeat pro eis, quando confidit in eis; quemadmodum causam beati Iob, quasi cuiusdam agoniste sui, contra diabolum defendendam suscepit. Quosdam autem, quasi timidos et inertes, a pugna fugientes, suscepit ad protectionem, ne labantur; alios in pugna ruentes suscepit ad sustentationem, ne conterantur; alios post ruinam surgentes suscepit ad reconciliationem, ut restituantur; alios iam bene agentes suscepit per  approbationem, ut remunerentur; alios post bonam operationem suscipit per remunerationem, ut glorificentur; alios inter operandum fessos suscipit per internam aspirationem, ut refocillentur et consolentur.



TIT. CXLuIII. De exercitationibus et profectibus hominum.

Alii sunt laborantes et non proficientes, alii laborantes et proficientes, alii non laborantes et proficientes. Laborantes et non proficientes sunt miserandi. Laborantes et proficientes sunt laudandi. Proficientes et non laborantes sunt beatificandi. Qui pro mundi gloria laborant, laborem habent, profectum non habent. Qui pro uita eterna laborant, laborem quidem habent, sed in labore suo etiam fructum  habent. Qui gratis dona uirtutum suscipiunt, ii profectum habent ubi laborem non habent.



TIT. CXLIX. De triplici fructu lectionis.

Primus fructus lectionis est ut ad ueritatem cognoscendam erudiaris; secundus, ut, ad uirtutem amandam exciteris; tertius, ut intentione legendi occupatus, corde non uageris.



TIT. CL. De duplici fructu ieiunii, laboris et orationis.

Primus fructus ieiunii est mortificatio carnalis delectationis; secundus, ut per afflictionem carnis corde compungaris.

Primus fructus laboris est occupatio; secundus, exercitatio.

Primus fructus orationis est petitionis impetratio;  secundus, deuotionis exercitatio.



TIT. CLI. Quare damnentur qui non peccauerunt.

Quare, inquis, damnantur qui non peccauerunt? Ostende iustitiam quare penam sustinet qui culpam non perpetrauit. Quis ille? Puer, ais, qui recens natus moritur, et ideo damnari dicitur, quia renasci non potuit. Iste, inquis, culpam non fecit, et sustinet penam. Non ergo potuisti dicere: Culpam non habet. Habet enim culpam, quamuis non fecerit culpam; culpam enim nascendo contraxit quam faciendo non perpetrauit. Itaque pro culpa punitur quam habet; que et ipsius est, quia eam habet; et aliena est, quia aliunde habet. Tamen omnino pro culpa sua punitur quam nasci contulit, renasci non abstulit. Sed anima, inquis, ipsa, que nec per conditionem, quia  munda creata est, nec per natiuitatem, quia ex traduce non est, nec per operationem, quia necdum bonum aut malum facere potens est, culpam habet, quare rea iudicatur, et pro reatu condemnatur? Sic igitur instas ut probes penam esse sine culpa, ac per hoc ipsam penam iustam non esse que sine culpa infertur. Hoc ergo dicis, quasi nulla pena iusta esse possit, nisi pro culpa illata fuerit. Dic ergo: Bruta animalia quare puniuntur que non peccauerunt? Cum solus homo peccauerit, quare cetera cruciantur? Omnia laborant ne solus ipse laboret qui potius solus laborare debuit, quia solus ipse peccauit. Si non potest Creator, secundum beneplacitum omnipotentis uoluntatis sue seruitio creature sue uti, etiam cum labore et pena illius ad  implendam dispensationem suam, dic quomodo iniustum non est ut ista puniat que non peccauerunt. Sed debet Creatori suo factura laborem suum etiam sine culpa, si illi placuerit, cum ratio expostulet ad implendam dispensationem ipsius. Nec iniustum est, cum illi placet cui nichil iniustum placet. Sicut enim totum illi debet quod est, sic etiam totum illi debet quod potest, ut, quantum ipse uult, ex eo illi seruiat, et quomodo uult. Secundum hoc quoque iustitie moderamen, utitur Deus labore creature sue ad seruitium hominis, ut ex eo ipse intelligat homo quantum sibi collatum sit, et quantum ipse Deo debeat pro quo laborant omnia, ne solus ipse laboret. Sed aliud est, inquis, de pena brutorum animalium agere, aliud de pena rationalium, quibus  solis sicut datum est benefacere, ut glorificentur, ita iustum nullatenus est ut puniantur, nisi male fecerint. Quid ergo? Nunquam homo punitus est sine culpa? Dic igitur: Cecus ille a natiuitate quid fecit, ut cecus nasceretur? De quo scriptum est: Neque hic peccauit neque parentes eius, sed ut manifestarentur opera Dei in illo . Iob qua culpa flagellum meruit, qui dicit: Non peccaui, et in amaritudinibus moratur oculus meus?  Quia ergo et iustus aliquando penam sustinet quam peccando non meruit, qui non meruit ut sustineat, sed sustinet potius ut mereatur; quare in his qui preter originale nichil commiserunt, tanto studio Deum iniustitie arguere uolumus, quia penam cernimus, et culpam actualem non inuenimus? Maxime  quia dictum est mitissimam esse penam illorum qui, preter originale, nichil commiserunt. Si ergo Deus, ad demonstrandam gloriam suam, in uasa misericordie uult quosdam quidem qui actualiter peccauerunt, cruciari in pena, alios autem qui originaliter tantum rei tenentur, excludi a gloria, ut electis suis in illis quidem, ostendat quantam miseriam euaserunt, in istis autem quantam gloriam consecuti sunt, quis ei dicere potest: Cur ita facis? Qui, cum uult, sine culpa iuste penam ferre potest, sicut culpanti, ne penam inferat, iuste ignoscere potest. Sed forte non illa sola putetur esse pena eorum qui pro originali tantum culpa damnati sunt, quod a gloria beatitudinis excluduntur, nisi etiam  tormentorum cruciatibus afficiantur. Sed si alia est, que, uel qualis sit, nescio; unum scio, quod hec magna pena et magna miseria est non habere bonum illud sine quo nulli bene esse potest, qui sic ab illo accepit esse, ut in illo haberet beatum esse.



TIT. CLII. Quomodo sapientia uincit malitiam.

Cum fortis armatus custodit atrium suum, in pace sunt ea que possidet. Si autem fortior eo, superueniens, uicerit eum, uniuersa arma eius in quibus confidebat, etc. . Atrium est cor; fortis armatus, malitia; fortior superueniens, sapientia; arma, membra. Sapientia primum malitiam capit, per cognitionem eam deprehendens; postea ligat, ab opere cohibens: deinde flagellat, quia prauus affectus quasi duris quibusdam flagellis ceditur, quando per studium  discipline ab eo quod appetit refrenatur; nouissime quasi membris in crucem extensis et diuisis a se clauis, configitur, quando, diuisis a se uitiis, timore Dei animus penetratur, quando simul omnia uitia fortia sunt, quia mutuo se muniunt, ut gula luxuriam, pompa superbiam, et cetera. Diuide ergo illa et ab inuicem disiunge; et sic confige timore Dei carnes tuas, ut malitia in te moriatur. Non autem mireris si sapientia malitie facit quod a malitia prius ipsa sustinuit. Prius malitia crucifixit sapientiam; postea sapientia, preualens, crucifigit malitiam.



TIT. CLIII. De dispensatione.

Quod sine culpa fieri non potest, faciendum non est; et si aliquando conceditur, ipsum malum non  est. Indulgentia eget, quia non sine malo est. Propter hoc clamat Apostolus, post peccatum: Bonum est homini mulierem non tangere , quod quidem peccatum non esset, si sine peccato fieri posset. Nunc ergo, quia sine culpa fieri non potest, si non fit, meritum est; si fit, indulgentia eget. Ita non correcto corrigendi potestas negatur. Arguere uis peccantem fratrem tuum, uide si potes sine culpa. Quid est sine culpa? pure, pacifice, sine malitia, sine ira. Alioquin, si irasceris, cum irascentem reprehendis, cadis in uitium quod damnas, et testis efficeris contra te. Si talis es, dimitte, noli tangere, ne tibi dicatur: Medice, cura teipsum . Et, Qui sine peccato est, mittat in eam lapidem . Ille quidem increpandus est, si  a te non est. Si adulteram lapidare uis, audi quod dictum est: Si quis sine peccato est, mittat in eam lapidem. Illam iudicandam non nego, sed te iudicem nolo. Propterea semper time ne festines ad arguendum.



TIT. CLIu. Quod Deus prius temporale esse dat, et postea eternum.

uoluit Creator ante eternitatem tempus esse ut in tempore primum quasi aliquod esse inciperet, postea in eternitate melius perficeretur. Propterea prius creature sue temporale esse dedit, postea daturus eternum.



TIT. CLu. Quod Scriptura aliquando ostendit, et aliquando tribuit mores bonos et uirtutem.

Quedam sunt Scripture que bonos mores ostendunt;  quedam uero sunt que bonos mores tribuunt. Ille mentem ad cognitionem uirtutis erudiunt docendo; iste ad effectum uirtutis compungunt exhortando.



TIT. CLuI. De duplici perfectione caritatis.

Duobus modis caritas perfecta dicitur: constantia et deuotione. Constantia perfecta est caritas, quando fortis est ad omnia aduersa toleranda; deuotione perfecta est, quando plene succensa est ad ea que recta sunt appetenda. Constantia perfecta est, quando sic uiget ut non possit superari: deuotione perfecta est, quando sic ardet ut amplius non debeat inflammari. Prima perfectio aliquando huic uite conceditur; secunda uero ad futuram reseruatur. Constantia in Petro, ardor in Ioanne. Constanti  dicitur: Confirma fratres tuos ; tenero autem: Sic eum uolo manere, donec ueniam .



TIT. CLuII. De terrore et blandimento Dei.

Sapientia Dei aliquando nobis in eloquio diuino minatur ut timeamus maiestatem; aliquando blanditur ut diligamus pietatem. Terror in Ioanne, blandimentum in Christo. Timor per seruum, amor per filium.



TIT. CLuIII. Quid significet quod scriptum est: »Melior est iniquitas uiri quam mulier, etc«

Melior est iniquitas uiri quam benefaciens mulier . Si per sensualitatem mystice mulierem intelligere uolumus et per rationem uirum contrarium,  fortassis erit quod dicit Scriptura quia primo homini, recens plasmato, cum adiutorium quereretur in omnibus animantibus, simile inueniri non potuit. Propter quod et mulier postea ei facta est in adiutorium illius, utique similitudinis, que in ceteris omnibus inuenta non fuerat; ut autem eamdem similitudinem haberet cum ipso, facta est de ipso, quia omnis similitudo aut emulatio est, aut origo. Quapropter queramus duo similia, prius unum in uno, postea duo ex uno. Quando solus uir erat et adhuc in uiro mulier erat, quasi duo in uno erant, et duo unum erant. Quando autem mulier de uiro facta est, unum quodammodo duo factum est, et diuisit se unitas, ut una similitudo in duobus constaret. Itaque queramus duo in uno, uel potius duo ex  uno in similitudine una. In quo uno masculus et femina unum sunt in Christo Iesu. Quid ergo illud unum est in quo et ex quo duo sunt in similitudine una? Respiciamus ad interiorem hominem. Illic quiddam est ad celestia et superna intendens, et hoc sapientia dicitur; et rursum quiddam ad transitoria et caduca respiciens, et prudentia uocatur, et hec duo ex ratione una sunt, et in ratione una consistunt, et diuidit se ratio in duo, sursum et deorsum: sursum in sapientia, deorsum in prudentia; sursum in masculum, deorsum in feminam: ut masculus superior sit et regat, femina inferior et regatur. Caput mulieris uir, caput uiri Christus, caput Christi Deus . Prudentia sapientiam regit. Sapientia uero  uerbum Dei. uerbum autem Dei ab ipso est cuius est, Prudentia, quasi mulier curam domus agens, circa ea que carnis sunt stringitur. Sapientia uero, quasi uir in longinqua sagacitatem suam extendens, per amplitudinem spiritualis contemplationis euagatur. Hinc est quod mulier illa fornicaria que propter absentiam discipline simul et continentie modestiam postposuerat, uirum suum peregre profectum asserit, domumque ac cubile amatoribus suis pictis tapetibus in blandimenta uoluptatis se strauisse testatur , quia nimirum prudentia in terrenis et transitoriis pressa, cum per presentiam sapientie superioris non regitur, desideriis carnis sue quasi quibusdam amatoribus per illecebrosas species rerum uisibilium ad illicitam delectationem famulatur.  Fortis autem illa mulier, quam Sapientia commendat, quia bene domum suam disposuit, laudata est a uiro suo, fructum capiens ex operibus manuum suarum . Hec est ergo benefaciens mulier, que tamen iniquitati uiri comparari non potest ut in hoc manifeste demonstretur quantum distet ab equitate illius malefaciens, si nec benefaciens iniquitati eius potest cequari. Considerate modo quando mulier benefacit, et in quo benefacit. Quando facit quod facere debet, benefacit. Quid facere debet? Prudentia dicitur, quia prouidere debet ea scilicet que necessaria sunt et commoda carnis sue, quoniam ipsi commissa est cura illius. uir autem quando benefacit, et in quo benefacit? Quando sapientia sursum intendit, appetens, et desiderans  ea solum que beneplacita sunt Deo, tunc uir benefacit. uir ergo benefacit, quando sapientia ad superius suum amore et desiderio intendit. Mulier autem benefacit, quando prudentia inferiori suo infirmanti curam ac sollicitudinem impendit. uidistis hominem commoda carnis sue studiose ac callide perquirentem, et pro ipsius delectatione complenda studio atque intentione assidua insistentem: hic mulier erat benefaciens. uidistis rursus hominem gustu interni saporis roboratum, carnem suam affligentem et pro intuitu superne remunerationis non solum superflua, sed etiam necessaria subtrahentem: hic erat uir inique agens. Si enim equitas est, cum carni quod suum est tribuis, non immerito iniquitas  uocatur, quando quod debitum est illi non impendis. Sed tamen melior est iniquitas uiri quam benefaciens mulier: quia melior est qui, per celeste desiderium accensus, carnem suam necessaria etiam subtrahendo affligit, quam qui, per carnalem affectum resolutus, desideriis ipsius per omnia que commoda sunt illi satisfacere contendit. Mulier malefacit, quando, per imprudentiam uel per pigritiam ligata, carnem suam negligit, uel per sollicitudinem uanam distracta ad superflua querenda se effundit. Quando ergo benefacit mulier, uirtus non est; sed quando malefacit, culpa. Iniquitas autem uiri desiderium est iustitie; bonitas autem perceptio glorie. Si ergo uir iniquus est ad iustitiam, mulier autem bona ad naturam, melior profecto est iniquitas  uiri quam benefaciens mulier, quia si natura bona est in conditione, iustitia melior est in retributione.



TIT. CLIX. De Filii Dei generatione eterna.

Quando Pater ceternum sibi uerbum genuit, tunc dixit, Filius meus es tu . In uerbo dixit, et Filius meus es tu, genuit. Quia uero generatio transitoria non est, dicitur hodie; et quia perfecta, genui. Ideo enim per preteritum dicitur, ne putetur imperfecta; et ideo per hodie quod est presens, ne transacta.



TIT. CLX. De tribus que sunt in sermone Dei.

Tria sunt in sermone Dei: Elementa, exordia et completiones. In elementis expressio uocis sed intelligentia non est: in exordio sermonis intelligentia est, sed perfecta non est; in completione sermonis,  perfecta intelligentia est. Figure ueteris Testamenti elementa fuerunt sermonis Dei. Precepta Decalogi exordium fuerunt sermonis Dei. Precepta noui Testamenti completio sunt sermonis Dei. Prohibitio porcine carnis elementum fuit sermonis Dei. Prohibitio mechie carnalis, exordium; prohibitio spiritualis mechie, completio. In ueteri Testamento iterum quando dictum est: Carnem cum sanguine non comedetis , elementum fuit; quando dictum est: Non occides , exordium; quando dictum est: Si quis irascitur fratri suo sine causa, reus erit iudicio , completio. In ueteri Testamento uox fuit, in Nouo intellectus, in uita eterna, res. In ueteri Testamento uia fuit, in Nouo, ueritas, in eternitate, uita. Unde dicitur: Ego sum  uia, ueritas et uita . Idem enim et ibi uia fuit, et hic ueritas est, et illic uita erit.



TIT. CLXI. De duplici cibo et potu Scripturarum.

In refectione duo sunt: potus et cibus. Potus facile sumitur sicut est. Cibus sumi non potest nisi cum labore quodam masticetur. Ea que in Scripturis inueniuntur facilia ad intelligendum, potus sunt; que difficilia et obscura, cibus. Que facilia sunt ad intelligendum et suauia ad faciendum, lac sunt, id est potus dulcis. Que facilia sunt ad intelligendum et grauia ad faciendum, uinum sunt, id est potus austerus. Que difficilia sunt ad intelligendum et grauia sunt ad faciendum, sunt panis doloris. Que difficilia sunt ad intelligendum et dulcia ad faciendum,  panis exsultationis. Quatuor igitur sunt que reficiunt: potus dulcis et potus amarus, et cibus amarus et cibus dulcis. Item quatuor sunt genera reficiendorum: Alii, qui solo lacte nutriuntur; alii, quibus cibus frangitur et masticatur; alii, quibus non masticatur, sed frangitur; alii, quibus nec masticatur nec frangitur. Qui in preceptis Dei ea tantum que facilia sunt ad intelligendum libenter audiunt, et que leuia sunt ad faciendum obedienter agunt, ii quasi lacte nutriuntur. Alii autem ad solidum cibum habiles sunt, quia in preceptis Dei et fortia agere et obscura intelligere possunt, si tamen obscura per expositionem fracta aperiantur, et dura per exhortationem et consolationem masticata emolliantur. Precepta enim fortia per rationem  faciendi franguntur, et per blandimenta et consolationes masticantur, ut infirmiores quosque nutrire possint. Alii sunt qui non indigent cibo masticato, sed fracto, quia uoluntate parati sunt, ubi rationem faciendi agnoscunt. Alii autem in precepto obedientie rationem faciendi querere indignum existimant, quia pro solo precepto obedientiam debere se putant. Isti cibum uerbum Dei et frangunt et masticant, quia fortes fide nec in occultis rationem importune exigunt, et caritate feruentes in difficilibus exhortationem non exposcunt. Infantibus lac datur. Pueris cibus frangitur et masticatur. Iuuenibus non masticatur, sed frangitur. uiris nec masticatur nec frangitur, qui exercitatus habent sensus, ut possint uti solido cibo.



TIT. CLXII. De duplici sensu anime, de intelligentia et sapientia.


Duplex est sensus anime. Sensus enim anime sunt intelligentia et sapientia. Sensus intelligentie ad cognitionem pertinet; sensus sapientie, ad uirtutem. Sensus intelligentie foris exercetur per lectionem, intus per meditationem. Sensus sapientie foris exercetur per operationem, intus per tentationem. Sensus intelligentie est bonum cognoscere, sensus sapientie est bonum amare. Quidam interius sensu intelligentie uiuunt, et sensu sapientie mortui sunt. Quidam interius sensu sapientie uiuunt, et necdum sensu intelligentie plene uiuificati sunt. Alii nec intelligentie nec sapientie sensum percipiunt. Alii et intelligentie et sapientie sensu uiuunt.  Sensus sapientie et intelligentie in quibusdam usu exercitatus acuitur, in quibusdam uero ipso exercitationis sue usu amplius hebetatur. Hinc est quod quibusdam ex frequenti auditu obtusis uerbum Dei in fastidium uertitur. Alii, ex quotidiana auditione amplius ad amorem uerbi inflammantur. Sic filii Isrel in deserto usu manna fastidiunt, et duo discipuli in uia loquentis Iesu sermonibus corde inardescunt. Ita machera cotis confricatione acuitur, et culter assidua soli scissione hebetatur. uomer sulco attritus splendescit, et cacabus assidua flamme lambentis adustione offuscatur. Sed ue qui de bono deteriores fiunt!



TIT. CLXIII. De duplici permissione et prohibitione diuina.

 Duobus modis aliquid Deus permittere dicitur, uel obstaculum auferens, uel non opponens. Item duobus modis prohibere, scilicet uel obstaculum non auferendo uel opponendo.



TIT. CLXIu. Quod Deus tribus modis cor emollit.

Tribus modis Deus cor emollit: Primum, per inspirationem, bonam uoluntatem creando; postea, per aspirationem, excitando; deinde, per occasionem foris adhibitam, quasi uiam aperiens, ad perfectionem prouocando. Per inspirationem, ponit, per aspirationem impellit, per occasionem trahit. Ponit ad uolendum, impellit ad appetendum, trahit ad perficiendum. In cordibus autem malorum Deus prauas uoluntates nec inspirando creat, nec aspirando  excitat. Tantummodo secundum dispensationem suam aliquando manifestam, aliquando occultam, semper autem iustam, occasionem aliquando foris adhibendo iusto iudicio precipitat. Ergo in cordibus bonorum uoluntates rectas primum intus ipse facit, et deinde easdem foras ubi uoluerit et quantum uoluerit, ad effectum dirigit. Prauas autem uoluntates ipse intus non efficit, sed a semetipsis interius corruptas secundum sue uoluntatis arbitrium ad dispensationis intime ordinem complendum inflectit. Bonas igitur uoluntates Deus operatur; malas uero non operatur: tamen et per bonas et per malas uoluntates non malum, sed bonum operatur. Igitur utrisque non prebet originem, ut sint; sed utrisque uiam aperit, ut perfici possint: et idcirco  etiam si uoluntas mala est, potestas mala esse non potest, quia, cum a nobis est quod uolumus, ab ipso est ut uoluntatem implere possimus. Ergo nec per inspirationem nec per aspirationem Deus corda malorum obdurat, sed solum per adhibitam foris occasionem. Sic Pharaonem et Aegyptios obdurasse dicitur, quemadmodum scriptum est: Conuertit cor eorum, ut odirent populum eius, etc.  Non peruertendo uoluntates eorum, ut male essent, sed, inclinatis ad prauitatem foris, uiam aperiendo, ut ruerent. Nam cum populum suum, filios uidelicet Isrel, in oculis eorum et numero auxit et diuitiis sublimauit, tunc nimirum corda aduersariorum prosperitati suorum inuidentium liuoris tabe astrinxit. Unde ergo extulit, inde illos obdurauit, non  quidem intus aspirans augmentum malitie, sed foris prouocans intuitu emulationis peruerse. Adhuc etiam quotidie, cum mentibus humanis congrua internis motibus suis extrinsecus occasio opponitur, ut qui in sordibus sunt amplius sordescant, et iusti amplius iustificentur .



TIT. CLXu. De libertate et seruitute caritatis.

Per caritatem Spiritus seruite inuicem . Nota utrumque in caritate, et seruitutem et libertatem, Tunc quasi libera est caritas, cum sine acceptione mandati sponte se exercet in priuatis quibusdam operibus caritatis; tunc autem quasi seruilis, cum, propriis uoluntatibus postpositis, omnimodo se accommodat uoluntatibus proximorum implendis, et, cohibens se circa propria, dilatat et  exercet se circa aliena. Sed multo magis hec libera est, quia hoc ipsum facit eam liberam, quod se libere omnium subiicit seruituti.



TIT. CLXuI. De illo Pauli: »Per quem mihi mundus crucifixus est, et ego mundo.«

Per quem mihi mundus crucifixus est, et ego mundo . Alii sunt quibus mundus crucifixus est. ipsi uero non sunt mundo crucifixi. Alii qui mundo sunt crucifixi, sed mundus eis crucifixus non est. Alii qui et mundo crucifixi sunt, et mundus eis crucifixus est. Illis enim mundus crucifixus est, qui despecti habentur mundo, nec sequitur eos mundus. Illi sunt mundo crucifixi qui affixi tenentur nec sequuntur mundum, sed prorsus eum abiecerunt.  Apostolus autem prorsus abiecerat mundum, et mundus ipsum. Ideoque dicit. Mundus mihi crucifixus est, et ego mundo.



TIT. CLXuII. De essentia et forma anime.

Duo sunt in anima, essentia et iustitia, que forma est illius. Secundum formam creatur, sed secundum essentiam innouatur. Forma enim omnino potest perire; essentia non omnino perit, sed deformatur amissa forma. Unum est illud: Spiritum innoua in uisceribus meis . Et de iustitia creanda: Cor mundum crea in me, Deus, et spiritum rectum, etc. 



TIT. CLXuIII. De triplici acceptione nature.

Tribus modis accipitur natura in sancta Scriptura: Accipitur pro illo optimo statu prime conditionis  in quo primus homo conditus est: secundum quod dicuntur omnia naturaliter esse bona. Accipitur et pro reliquo illius statu, quod post lapsum superest, et uiget in mente hominis: secundum quod habetur in Epistola ad Romanos: Iudicabit id quod ex natura est preputium legem consummans, te, qui per litteram et circumcisionem preuaricator es legis . Quod est dicere: Gentiles qui implent legem per uim rationis sibi innatam, que est in appetitu boni, illi tales iudicabunt Iudeos. Accipitur in tertia acceptione pro corruptionis statu in quo omnes nascimur. Unde Apostolus: Natura sumus filii ire .



TIT. CLXIX. Quod Pater non iudicat quemquam, sed omne iudicium dedit Filio.

 Pater non iudicat quemquam, sed omne iudicium dedit Filio . Huic sententie contrarium esse uidetur quod ipse Filius de se dicit: Ego non iudico quemquam . Sed nos oportet uerba diuina ita intelligere, ut non discrepent testimonia ueritatis. Quapropter discernamus paulisper qualitatem iudiciorum, ne forte interpretatio confusa intelligentiam nostram coarctet. Quatuor ergo sunt iudicia: secundum prescientiam, secundum causam, secundum operationem, secundum retributionem. Secundum prescientiam iudicati fuimus antequam essemus; secundum causam iudicamur ex quo boni uel mali esse incipimus. Quid est enim iudicium nisi discretio? Quos igitur prius discreuit  prescientia, illos postmodum discernit causa. Sed nos de Filio dicere non possumus quod ipse uel solus sine Patre et Spiritu sancto prescientiam futurorum habeat, uel solus causas hominum occultas discernat. Et ideo cum dicitur: Pater non iudicat quemquam, sed omne iudicium dedit Filio, de his iudiciis intelligere non possumus que Patri simul et Filio et Spiritui sancto communia esse scimus. In his ergo que supersunt duobus sententiam queramus. Hec enim duo, id est iudicium secundum operationem et iudicium secundum retributionem, ad solum Filium referuntur. Quorum alterum, id est iudicium secundum operationem, dispensat nunc per ministeria hominum; alterum uero, id est iudicium secundum retributionem, postmodum exhibebit  per semetipsum. Iudicium enim secundum operationem est quando iudicantur opera hominum, non homines; iudicium autem secundum retributionem, quando pro operibus suis iudicabuntur homines. Alterum ad presens tempus pertinet, alterum ad futurum. Alterum a Deo concessum est hominibus seruis Dei, per eos et in eis iudicante Deo; alterum per semetipsum implebit, presentibus et attestantibus seruis suis, homo Deus. Opera namque hominum sub Deo iudicare homo potest; homines autem pro operibus suis iudicare non hominis, sed Dei est. Potest enim homo pro modo suo et ordine opus proximi, si tamen manifestum est et iudicio subiacet, uel probare, si bonum, uel improbare, si malum est, sic tamen ut eos quorum opera uel probat  uel improbat iudicare non presumat, quia et ii, quos aliquando peruersa agere conspicimus, in bono consummari uidemus; et sepe qui bona multa in conspectu hominum faciunt, conuersi tandem retrorsum infausto fine uitam claudunt.

Propterea, ut dixi, homines qui futura preuidere nequeunt, de presentibus tantum iudicare possunt, ut eos etiam quorum facta damnabilia reputant, damnare ausu temerario non presumant. Hoc est iudicium quod Christus Petro, et cum Petro omnibus uice sua fungentibus concessit dicens: Tibi dabo claues regni celorum ; et: Quodcunque ligaueris super terram, erit ligatum et in celis . De iudicio autem retributionis ait Apostolus:  Tu quis es qui alienum seruum iudicas? Suo Domino stat aut cadit , uidelicet ostendens quod ille solus potestatem habet, siue ad mortem siue ad uitam iudicare homines, et sue seruituti subiicere, qui pro eis pretium sui sanguinis dedit, et eos a seruitute diaboli redemit. Omne ergo iudicium Pater dedit Filio, ut ipse in presenti per seruos suos uice sua fungentes iudicet facta hominum; in futuro autem homines pro factis suis iudicet per semetipsum. In iudicio itaque prescientie et cause Pater simul et Filius et Spiritus sanctus iudicant et examinant iustitiam. In iudicio operationis et retributionis solus Filius siue per se siue per seruos suos, quos ipse ad hoc ordinare uoluit, iudicii profert sententiam. Solus ergo iudicat Filius qui solus omne iudicium dispensat,  siue, ut diximus, in presenti quando per uicarios suos causas equitatis peragit, siue in futuro, quando ipse ad iudicandum secundum formam humanitatis uisibiliter se manifestabit. Ex his satis colligi potest quomodo Filius omne iudicium acceperit, et tamen neminem iudicet, quia sicut in forma hominis accepit in omni iudicio solus proferre sententiam: ex forma hominis non habet, sed ex maiestate diuinitatis ut non solus, sed simul cum Patre et Spiritu sancto dictet iustitiam. Propterea in alio loco secundum formam suscepte humanitatis loquens ait: Ego sicut audio iudico . Ipse enim sicut audit iudicat, quia ex interna dispositione trahit omne iudicium quod foris dispensat. Sed est adhuc aliud quod in his uerbis considerare possumus:  Pater non iudicat quemquam, sed omne iudicium dedit Filio. Habuit enim Deus Pater iudicium cum homine quem creauerat ut contemptus sui penam exigeret. Habuit iudicium cum diabolo, ut inuasionis et rapine quam fecerat hominem seducendo, causam redderet; sed quia solus Filius per incarnationis mysterium et diabolum uicit et hominem a potestate eius eripuit, quasi a Patre acceptum iudicium solus expleuit. Omne autem iudicium a Patre accepisse dicitur, quia et primum pro homine, postea de homine, ac deinde hominem iudicare mittebatur. Pro homine iudicauit, quando eum a potestate diaboli eripuit. Unde ait: Nunc iudicium est mundi, nunc princeps huius mundi eiicietur foras . Nunc autem de homine iudicat, quosdam  per gratiam uocans, quosdam uero per iustitiam reprobans, et in ipsis uocatis alios incremento uirtutum promouens, alios autem a gratia decidentes relinquens. In futuro autem hominem iudicabit, quoniam unicuique secundum opera sua reddens, ad gloriam alios destinabit, ad penam alios.



TIT. CLXX. De eo quod scriptum est: »Dimitte nobis debita nostra, sicut et nos dimittimus debitoribus nostris.«

Dimitte nobis debita nostra sicut et nos dimittimus debitoribus nostris . Minus est debita dimittere quam inimicos diligere. Christiano autem ad perfectionem uirtutis dicitur, ut non solum non odiat, sed etiam ut diligat inimicos. Sed quia ad huius precepti eminentiam non omnes ascendere  possunt, ne fiduciam orandi imperfectiores perdant, quibus fortasse non odisse inimicos sufficere potest, ipsa orationis conditio sic temperata est. Sed cauendum summopere est iis qui in suis precibus exaudiri desiderant, ut si necdum affectum caritatis inimicis impendere preualent, saltem fraterni odii nichil in corde residere permittant, ut fiducialiter dicere possint: Dimitte nobis debita nostra, etc. Nam ex conditionis ratione si non perfecte dimittunt, ipsi se sua oratione magis constringunt. Sunt namque qui sic dimittunt ut uindictam quidem iniurie non exigant, et tamen ab animo odium inimici non excludant. Quod si nos tali modo debita nostra dimitti petimus, quid aliud petere conuincimur, nisi ut nos odiat, et nos puniat Deus? Omnis ergo amaritudo  et rancor necesse est ab animo excludatur, ut pura conscientia precibus citius effectum tribuat, si in animo nostro nichil resederit quod eum, quem fallere non possumus, offendat.



TIT. CLXXI. Quod amor Dei sit uita cordis.

uita cordis amor est, et idcirco omnino impossibile est ut sine amore sit cor quod uiuere cupit. Quid hinc sequatur considera. Si enim humana mens sine amore esse non potest, aut seipsam aut certe aliud aliquid a se diligat necesse est. Quia uero in seipsa perfectum bonum non inuenit; si se solam diligeret, felix amor non esset. Oportet ergo, si feliciter amare desiderat, ut aliud aliquid preter se quod amet inquirat. Si autem imperfectum aliquid  extra se amare ceperit, amorem quidem suum irritat, sed miseriam non excludit. Feliciter ergo non diligit, donec ad uerum et summum bonum per amoris desiderium se conuertit. Quia uero summum et uerum bonum Deus est, solus ille feliciter amat qui Deum amat; et tanto felicius quanto amplius. Hec est igitur uera cordis nostri requies, cum in amore Dei per desiderium figitur; nec ultra quidquam appetit, sed in eo quod tenet, quadam felici securitate delectatur. Quia enim illud nec appetitus ultra protrahit, nec timor repellit, quodammodo in idipsum iucunditatis sine uexatione requiescit. Sed quia humane mentis infirmitas, ut non dicam semper non, sed uix aliquando, in illam diuine contemplationis dulcedinem figi potest, quodam interim  studio ad illam ad quam necdum pertingere sufficit stabilitatem assuefacienda est: id est, si Deum semper cogitare non possumus, saltem cor nostrum ab illicitis et uanis cogitationibus restringendo in consideratione operum Dei et mirabilium eius illud teneamus, ut dum semper minus instabiles esse satagimus, tamen aliquando donante Deo uere stabiles fieri ualeamus. Ut autem promotionis huius aliquod tibi exemplum subiiciam, uniuersus iste mundus quasi quoddam diluuium est: quia omnia que in hoc mundo sunt ad similitudinem aque incertis euentibus fluctuando decurrunt. uera autem fides, que non transitoria, sed eterna promittit, quasi a quibusdam fluctibus sic a mundi huius cupiditate in superna animum attollit, et portari quidem ab aquis potest, sed  mergi omnino non potest, quia ad necessitatem hoc mundo utitur, sed eius desideriis per affectum non implicatur. Quisquis ergo eterna non credens, sola que transeunt appetit, hunc quasi sine naui laborantem in fluctibus impetus aque decurrentis secum trahit. Qui uero eterna credens transitoria diligit, hic iuxta nauem naufragium facit. Qui autem eterna bona et credit et diligit, hic in naui positus fluctuantis maris undas securus pertransit. Et quia per desiderium fidei nauem non transgreditur, iam quodammodo in fluctibus terre stabilitatem imitatur. Primum ergo si hoc mare magnum illesi pertransire uolumus, fabricemus nauem, ut fidem integram habeamus. Deinde nauem fidei inhabitemus per caritatem,  ut et credamus quod diligere debemus, et diligamus quod credimus. Sicque et lex Dei in corde nostro sit per recte fidei cognitionem, et cor nostrum in lege Dei sit per dilectionem. Sed ut facilius cognoscas quomodo uel unde hanc quam dixi nauem siue arcam in corde tuo edificare debeas, per quam huius diluuii naufragio eductus, ad portum quietis peruenias, duo opera Dei considera: uidelicet opus conditionis et opus restaurationis. Opus autem conditionis est creatio celi et terre et omnium que in eis continentur, que sex diebus facta sunt; opus uero restaurationis, incarnatio uerbi, et omnia que a principio mundi usque ad finem uel ad ipsam prenuntiandam precesserunt, uel ad ipsam confirmandam secutura sunt. Que omnia sex etatibus  fiunt; sed opera restaurationis magis pertinent ad fidem Catholicam, que idcirco sancti amplius diligunt, quia in eis sue salutis remedia agnoscunt. Hec autem partim per homines, partim per angelos, partim per semetipsum operatus est Deus, ut in arca spiritali prima sit mansio opera hominum, secunda opera angelorum, tertia opera Dei. Supremus cubitus auctor uniuersorum Deus.



TIT. CLXXII. Duobus modis humilitatem impugnari.

Duobus modis diabolus humilitatem in nobis oppugnat, per iniuriam uidelicet, et per reuerentiam. Aliquando enim instigat homines, ut iniuriam nobis inferant; ac per hoc ad indignationem, et ad iram, et ad impatientiam nos pertrahere nititur. Aliquando facit illos nobis reuerentiam exhibere, et sic ad uanam  gloriam, et inanem letitiam nos inclinare conatur. Nos uero si contra hec bella inimici humilitatem nostram illesam custodire uolumus, mala nostra iugiter ante oculos habere studeamus. Mala autem dico non solum interiora, que ad iniquitatem et culpam pertinent, sed etiam exteriora, que pertinent ad utilitatem: sicut est ignobilitas generis, inopia, que est mater paupertatis; debilitas corporis, et si qua sunt talia que hominem humiliant. Nam si culpas nostras et miserias nostras bene et attente inspicere uolumus, tunc fortassis nec indignum iudicabimus, si nobis inferatur iniuria; nec dignum, si reuerentia exhibeatur. Sepe autem diabolus, quos per iniuriam quasi impingendo non ualet prosternere, per reuerentiam quasi occulte suffodiendo nititur supplantare.  Mens etenim hominis citius in laude sui decipitur, quia quod libentius accipit, difficilius repellit; nam dum bona sua nonnunquam foris laudari audit, et quodam modo ad semetipsam reuersa, iterum esse considerat id quod dicitur, libere iam et quasi sine culpa in adulatione sui delectari se posse arbitratur. Cumque se tantummodo testimonio ueritatis consensum prebere existimat, non ipsa eam ueritas, sed adulatio potius delectat. Ut autem prorsus ab elationis uitio innocens esse uideatur, maiori adhuc calliditate se palliat; et postquam id quod dictum est de se uerum esse consenserit, ne ullo modo sibi tribuere existimet, statim se ad gratiarum actionem conuertit. Hec autem confessio modo mirabili non ad humilitatem, sed ad elationis augmentum proficit,  quoniam tanto iam fiducialius apud semetipsum extollitur, quanto manifestius bonum suum non a se, sed a Deo esse confitetur. Pharisei prorsus superbia dicentis: Deus, gratias ago tibi quia non sum sicut ceteri hominum, raptores, iniusti, adulteri, uelut etiam hic publicanus. Ieiuno bis in Sabbato, decimas do omnium que possideo . Et uide quomodo uirus pestilentie paulatim se diffundit. Primum fortassis aliquod unum bonum in nobis laudatum fuerat, sed dum mens ex eo incaute extollitur, continuo cetera quoque in memoriam ueniunt, ut amplius ad elationem accendatur. Replicat studiose cuncta bona sua preterita, atque in unum omnia coaceruans dum, quasi per preteritorum  memoriam, in presenti beneficio gratiarum actionem amplificare fallaciter satagit, ueraciter in suis oculis ex consideratione tantarum uirtutum intumescit. Dumque in sui admiratione occupata defigitur, paulatim iam et eum a quo hoc habet obliuisci incipit; et quasi sibi iam sufficiat quod est, mala sua amplius ad memoriam reducere non dignatur. Tunc hostis postquam intus cor tumidum uidet, et hominem in suis oculis magnum effectum, continuo opprobria foris et iniurias admouet, quia scit quod decepta mens tanto iam eas impatientius susceptura sit, quanto magis in se nichil, nisi quod laude dignum est, agnoscit. Quapropter oportet, si humilitatem integram et perfectam seruare cupimus, animum ab agnitione nostri auertamus, et, accepta contumelia,  discamus nocenti non irasci, sed compati, et id quod ab eo patimur existimemus non malitie illius, sed meritis nostris debere imputari. Tria denique sunt, per que humilitas aduersus illatam contumeliam se defendit: Primum, ut consideremus culpam nostram, qua meruimus ut talia patiamur; deinde, ut cogitemus quod quoties ad nostri lesionem excitatur proximus, hoc quasi non ille, sed in illo iusto iudicio suo ad nostri probationem siue iubendo siue permittendo operetur Deus; postremo, ut consideremus quod malum agenti non irascendum, sed compatiendum sit, sicut corporaliter infirmanti, siue plagam aut uulnus habenti, nemo sana saperet qui non potius condolendum quam irascendum existimaret. Peccata enim quasi quedam sunt uulnera animarum;  et omnis qui male agit, non quasi ex uirtute agens, sed, quasi a uirtute deficiens et ueluti quadam phrenesis egritudine laborans, pie tolerandus est. Prima ergo consideratio suadet nobis iustitiam, secunda reuerentiam, tertia misericordiam. Contra reuerentiam autem et laudationem per eamdem malorum suorum memoriam hoc modo se defendere debet humilitas. Quoties adulatione laudantium siue reuerentiam exhibentium pulsari exterius atque tentari se senserit, non attendat neque cogitet utrum uerum sit quod de se dicitur, aut dignum quod sibi exhibetur, sed statim ne decepta mens per inanem gloriam laudem qua foris pulsatur intro suscipiat, ex ipso suo uitio ei opponere curet unde potius erubescat, dicens cum Psalmista: Auertantur statim erubescentes  qui dicunt mihi: Euge, euge . Quisquis enim laudatus de ueritate consulturus conscientiam adit, ex eo ipso iam consentire in adulationem conuincitur, quia occasionem approbationis eius non quereret, nisi eam a principio retinere quam abiicere maluisset. Et ideo fit nonnunquam ut talem iusto iudicio Deus, quia intentionis eius prauitatem considerat, ueritatem discernere non permittat, et testimonium conscientie iam illi respondeat non ad id quod querere se finxit, sed quod inuenire desiderabat. Sic Balaam cum a Balac rege Moabitarum ad maledicendum filiis Isrel proposita mercede inuitaretur, a Domino querit an ire debeat, et eundi licentiam accipit; cui tamen post hec eunti  angelus Domini in uia occurrens obstitit . Quid est hoc? Si bona fuit uia, cur angelus ei obstitit? aut si mala fuit uia, cur Deus ei licentiam eundi concessit? Sed nimirum prauitas menti illius hoc meruit, ut illud potius ei Deus responderet quod ipse magis audire desiderauit. Nam qui auaritia cecatus ire uolebat, etiam priusquam inquireret an ire deberet, dum ei licentia eundi conceditur, ad perficiendum solummodo id quod concupierat relaxatur. Nec precepto Domini ad id faciendum inducitur, sed permissione Domini facultas uolenti condonatur, quia, etsi aliud Dominus querenti respondisset, non ire cupientem doceret, sed remanere nolentem cogeret. Sic profecto animus delectatione laudis sue corruptus conscientiam de ueritatis testimonio consulit,  non quod ueritatem inuenire diligat, sed quia id quod magis esse desiderat, maiori attestatione firmare concupiscit.



TIT. CLXXIII. De naturis ignis et speciebus.

Tres sunt nature ignis, quod nascitur, quod pascitur, quod depascitur, hoc est quod oritur, quod nutritur, quod consumit. Et secundum istas tres naturas recipit undecim species. Prima est que fit per remotionem; que nec nascitur, nec pascitur, nec depascitur: qualis est ignis solis et gehenne. Non nascitur quia extra originem non habet; non pascitur, quia nutrimento non indiget; non depascitur quia in subiectam materiam non ardet. Secunda species est que tantum nascitur, non pascitur, nec depascitur: qualis est fulgor expressus a nubibus,  qui nec urit nec findit, moxque exstinguitur. Tertia species est que tantum pascitur, non nascitur, nec depascitur: qualis est ignis oculorum, qui in uiridi pascitur: non nascitur, quia naturalis est; nec depascitur, quia consumens non est. Quarta species est que tantum depascitur, non nascitur, nec pascitur: qualis est ignis solis. Extrinsecus enim depascitur. Unde nec sordes ei appropinquare possunt; quas non sibi incorporando, sed in nichilum redigendo consumit. Et hec est differentia inter ignem solis et ignem gehenne, quod ignis solis extrinsecus depascitur; ignis uero gehenne nec extrinsecus illud in quod ardet, nec intrinsecus illud in quo ardet demolitur. Commune ergo habent non nasci,  quia aliunde non oriuntur; habent eommune non pasci, quia per aliquam materiam non nutriuntur, sed ex semetipsis uiuunt; habent commune intrinsecus non depasci, quia substantiam suam non consumunt. Differunt autem quod ignis solis extrinsecus depascitur, non ignis gehenne. He sunt quatuor species simplices ignis. Sequuntur tres duabus proprietatibus composite per singulas. Quinta species ignis est que nascitur et pascitur, non depascitur: qualis est calor in ouo, qui et de corpore fouentis oritur et nutritur, sed substantiam oui non depascitur: talis est et radius solis in luna. De sole oritur et nutritur; et corpus lunare non depascitur: similiter radius solis lucens in arido. Sexta species est que nascitur et depascitur, non pascitur: quale est  fulgur expressum de nubibus, quod nascitur, quando de collisis nubibus exit, et depascitur illud quod urendo consumit; sed non pascitur, quia subito euanescit. Septima species est que pascitur et depascitur, non nascitur: qualis est calor naturalis. In corpore non nascitur, quia naturalis; pascitur autem cibis et uestimentis, et depascitur humores corporis. Deinde sequuntur quatuor relique ex tribus proprietatibus singule constantes. Octaua est que seorsum nascitur, simul pascitur et depascitur. Qualis est ignis excussus de silice et in lignis receptus. De silice nascitur, et in lignis pascitur, et ligna depascitur. Nona est que seorsum pascitur simul nascitur et depascitur: qualis est ignis excessus de glacie et sulphure receptus. De glacie nascitur, et  glaciem depascitur, et sulphure pascitur. Decima est que seorsum, depascitur simul nascitur et pascitur: qualis est radius solis lucens in humido. De sole nascitur et pascitur, et humorem depascitur. Undecima est que simul nascitur, pascitur et depascitur: qualis est ignis exiens de ligno et ardens in ligno.

Iste sunt undecim species ignis que fortassis aliquid significare poterunt, unde utilitas proueniat, si fuerit qui sciat de uisibili igne excutere ignem sapientie. Ignis solis qui nec nascitur, nec pascitur, nec depascitur, significat eternam caritatem Dei, que in ipso naturaliter existens, cum sit perfecta, augeri non potest, et, cum sit eterna, non potest exstingui. Hoc igne impii quia intus ardere noluerunt,  foris ad ignem gehenne comburendi peruenerunt, quodammodo simile pro simili suscipientes, ut talem ignem caro foris inueniret in pena, qualem ignem mens intus perdiderat in conscientia. Considera ergo tres ignes istos, ignem solis, ignem caritatis, ignem gehenne. Ignis solis uisibilis ostendit tibi inuisibilem ignem caritatis, et monet ut eum queras. Ignis autem gehenne uisibilis penam tibi minatur, si perdideris inuisibilem ignem caritatis. Uterque caritati similatur, uterque caritati famulatur. Iste demonstrando, ille uindicando. Illa species ignis, que tantum nascitur ut fulgor, significat propassiones uitiorum, que per cogitationem subito de corde exeunt; sed quia mens ratione obuiante  eas per consensum non recipit, continuo euanescunt. Neque enim pascuntur, dum transeunt, neque depascuntur, dum per consensum animum non exurunt. Illa species ignis que tantum pascitur, ut ignis oculorum, significare potest sapientiam creatam, id est intellectum cordis humani, que, quasi oculus in uiridi, pascitur intus contemplatione increate sapientie, hoc est uerbi Dei, quod nunquam marcescit, sed semper nouum est et uirens. Hec est interior pascua, in qua saginamur per contemplationem, quemadmodum in exteriori pascua, hoc est sacra Scriptura reficimur per lectionem. Siue ergo ingrediamur per cogitationem, pascuam inuenimus Catholicam doctrinam, in qua utraque, uelut oculus in uiridi, clarescit intelligentia cordis nostri. Illa  species ignis que tantum depascitur sicut ignis solis extrinsecus, significare potest uirtutem diuine nature, cui corruptio nulla appropinquare potest, que omnem creaturam innouat, et in nobis rubiginem uitiorum exurit, non sibi incorporando, sed nichil esse faciendo. Cuius uirtus tanta est, ut eius presentiam sustinere non possit quidquid consumi dignum est. Unde dicitur: Deus tuus ignis consumens est . Ipsa species ignis que nascitur et pascitur non depascitur, sicut calor in ouo uel splendor in luna, significare potest caritatem in perfectis, que a Spiritu sancto oritur et nutritur, qui eos et per internum lumen illuminat sicut sol lunam, et per calorem caritatis fouendo, ad uirtutem fecundat sicut gallina ouum. Sed, quia ii boni sunt, non inuenit  in eis quod exurat, et ideo non depascitur, id est non consumit, sed illuminat; nam sicut solis radius lucens in arido, sic Spiritus sanctus radians in corde mundo. In quo arido ideo malignus spiritus requiem non inuenit , quia sub umbra in secreto calami, in locis humentibus dormit . Illa species ignis que nascitur et depascitur tantum, non pascitur, sicut fulgur, significare potest transitoriam compunctionem peccatricis anime, que uel ex recordatione peccatorum, siue ex contemplatione tormentorum, uel quolibet alio modo nascitur, que per subitum feruorem prauam delectationem depascitur, sed quia mox, ut orta fuerit, pertransit, non pascitur, hoc est non nutritur. Significare etiam potest hic ignis propassiones que usque ad consensum  ueniunt, et sic quodammodo animum per illicitam delectationem exurunt; sed non nutriuntur, quia cito resipiscente ipso animo per compunctionem expelluntur. Illa species ignis que pascitur, et depascitur, non nascitur, qualis est ignis naturalis in corpore, significat naturalem feruorem animi per quem homo peccato irascitur. Qui feruor, quia naturalis est, non nascitur. Pascitur autem zelo amoris Dei et lenocinationem mollis animi naturali depascitur uirtute, quando uitiis indignatur, et ea contemnit et respuit.

Sed antequam de reliquis quatuor speciebus disseram, premittenda sunt quedam. Septem sunt uitia capitalia, uel principalia, a quibus omnia alia  nascuntur uitia, hoc est superbia, inuidia, ira, tristitia, auaritia, gula, luxuria, siue fornicatio. Quorum quedam aliunde habent nascendi originem et aliunde nascendi occasionem, sicut uerbi gratia, luxuria ex carnis specie foris habet nascendi occasionem, intus in animo habet nascendi originem, quia intrinsecus concipitur, extrinsecus excitatur. Hec igitur diuersis modis foris et intus nascuntur; intus per originem, foris per occasionem. Sed in hoc tamen est differentia, quod uitia non semper sunt in occasione sua, cum semper ea necesse sit esse in origine sua. Sicut cum mulier speciosa et casta oculum luxuriosi ad concupiscentiam trahit nescia, in animo concupiscentis est uitium, sed non in animo occasionem concupiscendi prehentis. Aliquando tamen  et in origine simul et in occasione inuenitur, ut cum adultera mechum illicit. Igitur uitia in origine sua sunt, hoc est in animo, unde oriuntur, sicut ignis in eo quod depascitur, hoc est in eo quod ardet. In occasione autem sua sunt, sicut ignis est in eo unde pascitur, hoc est in eo de quo ardet. Igitur illa species ignis, que simul nascitur, pascitur et depascitur, significat superbiam, que intrinsecus nascitur, immoderata delectatione proprie uirtutis intus pascitur, quia quodammodo mirabili crescente uirtute uitium hoc non minuitur, sed augetur; intus etiam depascitur, quia uirtutem unde oritur demolitur. Illa species ignis, que seorsum depascitur, simul nascitur et pascitur, significat uanam gloriam, que intus animum depascitur, foris de ostentatione  nascitur et pascitur. Talis est etiam inuidia, que foris de aliena felicitate nascitur et pascitur, et intus animam depascitur. Talis est ira, que foris de illata iniuria nascitur et pascitur, et intus animam depascitur. Talis est auaritia, que foris de intuitu pecunie nascitur et pascitur, et intus animam depascitur. Talis est luxuria, que foris ex carnis specie nascitur et pascitur, et intus animam depascitur. Talis est gula, que foris ex conspectis deliciis nascitur et pascitur, et intus animam depascitur. Potest etiam significare hec species ignis caritatem Dei in penitentibus, que a Spiritu sancto nascitur et pascitur, et peccatum depascitur. Illa species ignis, que seorsum nascitur simul et pascitur et depascitur, significat tristitiam, que ex  immoderata ira foris nascitur, intus silentio pascitur, et animam depascitur. Conuenit hoc etiam aliquando luxurie quod foris ex specie carnis nascitur, intus pascitur cogitatione et animam depascitur. Nonnunquam etiam simul intus et ex cogitatione nascitur et per cogitationem pascitur, et animam depascitur. Illa species ignis que seorsum pascitur simul et nascitur, et depascitur, significat luxuriam, quando ex cogitatione intus nascitur et animam intus depascitur et foris uisa pascitur. Significat etiam auaritiam, quando intus ex acedia, id est tedio et tristitia, nascitur, et intus animam depascitur, et foris ex contemplatione diuitiarum pascitur. Quando autem dicimus auaritiam ex tristitia nasci, tale est quia postquam homo internum gaudium  perdidit, foras mox animum in appetitu exteriorum immoderate diffundit, ut qui intus non habet unde gaudeat, foris gaudium querat: et est auaritia immoderatus appetitus habendi. Nequaquam enim homo foris falsum gaudium quereret, nisi prius intus uerum gaudium amisisset. Unde constat quod quemadmodum de superbia nascitur uana gloria, et de uana gloria inuidia, de inuidia ira, de ira tristitia, ita quoque de tristitia nascitur auaritia, et de gula luxuria.

Ista breuiter dicta sunt de natura ignis et de significationibus eius. Sed est profundum ingenium quod inuestigat omnia. Spiritus sapientie penetrat uniuersa. In omnibus autem que uidentur, et a quibus rerum inuisibilium similitudo trahitur, solus ignis  sicut loco supremus est, ita quoque significatione est precipuus. In eo enim inuenitur similitudo uirtutis et uitii, ita ut acies mentis foris tacta per imaginem, intro redeat ad contemplandam ueritatem. Amor est enim ignis: et est amor bonus, ignis bonus, ignis uidelicet caritatis; et est amor malus, ignis malus, ignis cupiditatis. Ignis bonus depascitur culpam; ignis malus demolitur naturam. Ignis bonus accenditur a Spiritu sancto; ignis malus inflammatur a diabolo. Ignis bonus caritas, fons uirtutum; ignis malus cupiditas, radix uitiorum . Ignem bonum Dominus iehsu misit in terram, et uoluit ut accenderetur . Ignis malus est de quo propheta dicit: Et adhuc ignis in domo impii . De quo Abraham et Lot liberantur;  sic enim interpretatur Ur, hoc est ignis siue incendium, de quo Abraham eductus esse perhibetur.

Sed uideamus nunc quomodo in nobis operentur, hi ut ita dicam, duo opifices, Spiritus sanctus per ignem suum, et diabolus per ignem suum. Sciendum itaque quod aliter nos accendit Spiritus sanctus, atque aliter diabolus. Nam Spiritus sanctus ipse ignis est, et afflando ignem in nobis creat; diabolus autem non ignis, sed frigidus est, et nos non afflando, sed, ut ita dicam, inflando ignem in nobis excitat. Ille creat uirtutem que non erat, iste excitat corruptionem que sopita fuerat. Ideo in sacra Scriptura Spiritum sanctum per austrum, et per aquilonem diabolum significari inuenimus, quia auster calidus est uentus, et aquilo frigidus. Et scimus quod uentus  calidus afflando de suo calefacit. uentus frigidus de se calefacere non potest; et tamen ignem accendit. Sic Spiritus sanctus in se habet amorem, quo nos inflammat; diabolus autem in nobis inuenit corruptionem, quam suscitat. Ille intrinsecus suggerendo suauiter aspirat, iste extrinsecus tentationum flatibus impingendo quassat. Ille, intrinsecus ex occulto diuinitatis sue prodiens, inuinsibiliter uisitat cor hominis et ineffabiliter consolatur; iste, extrinsecus circumiens et anfractibus sue caliditatis se inuoluens, semper ad ruinam insidiatur. Iste est ille princeps mundi, quem in terra morte sua triumphatum de cordibus hominum Christus eiecit; iste est Paraclitus, quem in celo ad dexteram paterne  Maiestatis sedens, super apostolos in linguis igneis misit. Illuc ergo Spiritus sanctus missas est, unde spiritus malignus eiectus est, ut ille intrinsecus habitando custodiat, iste extrinsecus impingendo exerceat. Isto foris flante concutimur; sed illo intrinsecus aspirante non aperimur. Sed ecce dum duorum fabrorum flatus de contrario spirantes aspicimus, quatuor inde opera exire uidemus: duo opera diaboli, et duo opera exire uidemus: duo opera diaboli, et duo opera Spiritus sancti. Primum opus diaboli est quando illicita delectatione animum urit, et ad similitudinem flamme foris lambendo quodammodo nigram reddit. Secundum opus diaboli est quando per consensum peccati animum medullitus accendit, et noxia flamma non iam foris lambendo denigrat, sed intus cremando incinerat. Primum  opus sancti Spiritus est quando inuenit peccatricem animam, et per compunctionem rubiginem peccati exurit: secundum, quo, examinata et mundata anima, mox eam desiderio eternorum bonorum accendit, et quodammodo per amoris ignem liquefacit, ut iam per desiderium currere incipiat, que prius frigida existens male torpebat. Et sicut massa liquefacta per fistulam in monetam funditur et formam accipit, ita mens, amoris igne soluta per radium contemplationis usque in imaginem diuine similitudinis currit. Amen.



TIT. CLXXIu. De ratione et sensualitate anime.

Contemplantis anima Ierusalem dicitur, quia ipsa interiori oculo mundi cordis ueram pacem, id est Deum contemplatur. In hac Ierusalem due piscine  sunt, una superior, et una inferior: que utreque in Isaia commemorantur. uade, inquit Dominus ad Isaiam, in occursum Achaz, tu et qui relictus est filius tuus Iasub, ad aqueductum piscine superioris in agro fullonis . De inferior piscina postea sic ait: Congregastis, inquit, aquas piscine inferioris, et domos Ierusalem numerastis, et fecistis locum inter murum et murum, et aquas piscine ueteris collegistis, et non respexistis ad eum qui fecit eam . Si ergo Ierusalem est anima, due nature anime sunt due piscine: Superior piscina est ratio, per quam comprehendit celestia. Inferior piscina est sensualitas, per quam affectat terrena. Superior piscina aqueductum habet in agro fullonis. Fullo est Christus, qui pannos suos calcat, quia electos  suos per tribulationem emundat, ut eos super niuem dealbatos sibi uestimentum faciat. Ciuibus fullonis est ista conuallis lacrymarum, presens scilicet mundus in quem ad conculcandum proiecti sumus; sed dum calcamur, unimur et mundamur, quia pressura tribulationis et caritate accendit et culpam abluit. Iste est fullo qui illa euangelica uestimenta fecerat, de quibus dictum est quod candida erant sicut nix, qualia non potest fullo facere super terram . Sed hoc fullo celestis preualet quod fullo terrenus facere non potest. Igitur fullo iste agrum habet, ubi flores inueniuntur optimi ad colorandos pannos. Ager est sacra Scriptura, ubi pascuntur animalia Dei, in qua inueniuntur diuersarum  precepta uirtutum, quasi flores quidam ad decorandas animas, et cardui quoque corruptionum ad depectenda superflua. In hoc agro currimus, quando diuinam Scripturam legimus; flores colligimus, quando precepta discimus; pannos coloramus, quando precepta implendo uirtutibus animas nostras decoramus. Patientia est in rosa, castitas in lilio, caritas in croco, humilitas in uiola, puritas in saphiro. Bene autem per agrum fullonis transit aqueductus piscine superioris; piscina enim superior, sicut iam dictum est, eminentior uis est mentis nostre id est ratio. Aqueductus piscine superioris radius est contemplationis. Per studium autem diuine lectionis aperitur uia cordi nostro usque ad contemplandum lumen diuinitatis, ut illinc, quasi de  fonte, aque uine spiritualium donorum descendant per radium contemplationis ad irrigandum et implendum sinum mentis nostre. Piscina inferior est inferior uis anime, hoc est sensualitas. Hec habet quinque aqueductus, quinque sensus corporis, per quos oblectamenta huius mundi influunt, quasi aque quedam ad replendum appetitum nostre carnalitatis. Mundus enim fons est, aque oblectamenta mundi, aqueductus sensus nostri, piscina sensualitas nostra. Isti quinque ductus aque quinque porticus sunt, in quibus multitudo languentium iacet, quia, dum per quinque sensus corporis corruptionem peccati contrahimus, quasi in quinque porticibus languidi iacemus. Sed angelus Domini secundum tempus in piscinam descendit et mouetur aqua  , quia dum diuina aspiratio peccatorem intus tangit, illico terrore iudicii conturbatur carnalis conscientia. Et quicunque post motionem aque in piscinam descenderit, sanus fit a quacunque teneatur infirmitate, quia diuina gratia preuentus peccator, si uere se ad penitentiam humiliat, et conscientiam puram conueniens anteacta mala districte puniendo diiudicat, de quolibet delicto ueniam consequi meretur.

Sed iam ipsa uerba que de hac piscina supra posuimus inspiciamus. Congregastis, inquit, aquas piscine inferioris . Non est uitium aquas inferioris piscine bibere, sed uitium est congregare, quia licet nobis bonis transitoriis uti ad necessitatem, sed non diligere ad superfluitatem; aquas enim  piscine inferioris congregat qui temporalia bona non ad usum necessitatis, sed ad expletionem cupiditatis accumulat. Deinceps domus, ait, Ierusalem numerastis.  Si Ierusalem animas dicimus, domus Ierusalem non incongrue corpora appellamus. Domus ergo Ierusalem numerare est, considerata multitudine hominum, timere de defectu rerum, computare sumptus corporis, et non confidere in munificentia largitoris. Unde et postmodum subiunxit: Aquas piscine ueteris collegistis, et non respexistis ad eum qui fecit eam . Quasi diceret: Temporalia bona que transeunt et ueterascunt, auare colligitis, et Datorem eorum eternum respicere non uultis; sed animas ad perpetuam uitam creatas temporaliter deficere timetis. Quod autem ait, fecistis lacum inter  murum et murum , ad eamdem cupiditatem referendum est. Habet enim anima et exteriorem et interiorem murum. Murus exterior est corpus, quo anima clauditur, et quodammodo incarcerata tenetur. Murus interior est ira naturalis uirtus anime, qua uitiis irascitur, et contra tentamenta munitur, quia ad hoc data est hec uirtus anime, ut per eam contra uitia se muniat, et cuncta tentamenta, quasi iacula quedam, inimici propellat. Interiori muro munita, anima omnia que carnis sunt, si possibile esset, respuere cupit; exteriori autem muro pressa, nonnunquam etiam ad sordes carnalium  illecebrarum descendit. Sed tunc inter murum et murum est, quando carnem nec in necessitate respuit, nec in uoluptate diligit. Non ergo culpa est inter murum et murum ad colligendas aquas lacum facere, quia culpa non est temporalibus bonis in necessitatibus naturam confouere; sed culpa est necessitatis loco cupiditates admittere.



TIT. CLXXu. Descriptiones temporis et liberi arbitrii.

Tempus est numerus mortuorum ordine sibi succedentium. Liberum arbitrium est habilitas rationalis uoluntatis, qua potest, uel adiuuante gratia, ad bonum quod non habet, aut minus habet proficere; uel sinente gratia [iustitia] a bono quod uel habet uel habere debet, per semetipsam deficere. Item liberum arbitrium est in rationali uoluntate spontaneus  appetitus boni, qui nec coacto dari, nec inuito auferri potest.



TIT. CLXXuI. Quod is solus laudabiliter in alio peccatum ulciscitur qui ad consensum peccati non inclinatur.

Nemo potest eiusdem culpe socius esse et uindex. Indignum est enim ut ille de peccato arguere presumat alium, qui necdum a peccato castigare uoluit semetipsum. Scriptum quippe est: Stetit Phinees et placauit . Stans etenim prostratos in turpitudine fornicationis transfigit, et Deum placat, quia, sicut dictum est, ille solus laudabiliter in alio peccatum ulciscitur qui, in semetipso, per amorem iustitie erectus, ad consensum peccati non inclinatur.  Hinc est econtrario quod filii Isrel, cum scelus Gabaonitarum uindicaturi contra filios Beniamin, magis confidentia multitudinis quam zelo uirtutis excitati, in prelio conuenissent, tam magna plaga prostrati sunt, ut prima die usque ad uiginti duo millia, secunda uero octodecim millia corruisse legantur . Sunt enim nonnulli qui potestate qua ceteris preeminent libere subiectorum culpas arguere uolunt; et tamen easdem in se culpas improba presumptione fouere non desistunt. Sed hos tales aliene culpe uindices ipsi iidem qui puniendi sunt perimunt, quia cum ab eis superbe arguuntur, illa manifeste exprobrantes uitia, ipsos sui accusatores reos ostendunt. Sed filii Isrel uictoriam, quam multitudine non possunt, fletibus tandem obtinent,  quia sepe prelati subiectorum improperiis humiliati, discunt peccantium animos superba et tumida inuectione non irritare, sed blanda potius et humili admonitione corrigere. Facile enim illius increpationi a peccantibus reuerentia tribuitur qui et sua humiliter plangere et aliena peccata misericorditer reprehendere non dubitatur; neque tunc audet peccator se contra uerba arguentis erigere, cum in uita eius nichil inuenit quod merito possit culpare  .



TIT. CLXXuII. Mystica descriptio nature cerue.

Dicitur de cerua quod cum uulnerata fuerit a  uenatore, si quidem tanta exstiterit plage uiolentia ut currere non queat, debilitata ac retardata capitur et occiditur. Si uero dolor uulneris adhuc uires omnino non abstulerit, cursu elabitur et fugiens per deserta secum sagittam infixam portat. Tunc circuit gemens et dolens, nec inueniens manum que mortiferum telum de corpore suo euellat, tandem uadit, et querit dictamum, et comedit ipsum: cuius succus, cum ad interiora receptus fuerit, penetrat omnia sua uirtute, et perueniens usque ad uulnus potenter eiicit ferrum, atque de imis etiam uisceribus emergere facit. Cerua est casta et munda anima. Sagitte sunt desideria mala. uenatores sunt demones; qui quoties cordibus nostris, siue per uisum, siue per auditum, siue per  gustum, siue per odoratum, siue per tactum, de exterioribus praua desideria iniiciunt, quasi uenatores de longe anime sagittas mortiferas immittunt. Anima uero si per delectationem praui desiderii usque ad consensum operis debilitatur, tunc quasi capitur et occiditur. Sin autem fugit et declinat perpetrationem praui operis, et nichilominus tamen delectationis illicite ferrum infixum eiicere non ualet, quasi auctorem mortis effugit. Sed tamen adhuc plene mortis periculum non euasit. Sed et quod facere possit ne moriatur, in solitudinem eat et querat dictamum, hoc est uerbum Dei. Et cum illud siue per lectionem sacram, siue per colloquium sanctorum inuenerit, sumat auide et comedat, atque illius dulcedine omnem mortifere delectationis corruptionem  expellat, et se ad integritatem pristine sanitatis, omni periculo effugato, restituat, quia nichil citius malam quam bona delectatio excludit; et cum mens illam gustare ceperit, statim istam sponte derelinquit.



TIT. CLXXuIII. De quadruptici sanorum et egretorum differentia.

Medici qui morbos corporum curare solent quatuor qualitates humane uite definiunt: Sanatiuum, sanum, egrotatiuum, egrotum. Ex his quatuor species constituuntur. Sanatiui et sani, egrotatiui et egroti, sanatiui et egroti, egrotatiui et sani. Sanatiui sunt quorum natura nullo intrinsecus latenti uitio corrupta est. Sani sunt quos nulla manifesti  doloris molestia uexat. Aegrotatiui sunt qui intrinsecus latentem habent corruptionem. Aegroti sunt quos manifestus dolor excruciat. Sanatiui et sani sunt quorum natura intrinsecus a corruptione est solida, et extrinsecus a doloris uexatione quieta. Aegrotatiui et egroti sunt qui et intrinsecus latentis uitii corruptionem et foris molestiam doloris sustinent, siue ipse dolor ab interiori corruptione sit ortus, siue ab exterioris alicuius molestie occasione illatus. Sanatiui et egroti sunt quorum natura interius corruptionem non habet, sed exterius alicuius lesionis dolorem sustinet. Aegrotatiui et sani sunt qui quidem manifestum dolorem non sentiunt, interius tamen tanto periculosius, quanto occultius  latentis corruptele uulnus gerunt. Ex his quatuor gradibus hominum optimi sunt sanatiui et sani. Pessimi egrotatiui et egroti. Medii sanatiui et egroti, et egrotatiui et sani. Meliores sunt tamen sanatiui et egroti quam egrotatiui et sani, quia et in illis natura integra sanitatem uiolenter turbatam facile recipit, et in istis natura corrupta sanitatem tenuiter et dubie concessam facile amittit. In illis sanitas non exstincta, sed uiolenter exasperata est; in istis egritudo non ablata, sed leuiter sopita est. Et idcirco sicut hoc facile quamlibet leui occasione ad antiquam corruptionem reuertitur, ita et illa facili remedio ad pristinam integritatem reparatur. Hec idcirco distinxi, quoniam ex statu corporum perpendi potest qualitas mentium. Sunt etenim similiter  in animo differentie quatuor, id est uirtus, iustitia, uitium, peccatum. Quod autem sanatiuum est in corpore, hoc est uirtus in mente. Et quod est sanum in corpore, hoc est iustitia in mente. Quod uero egrotatiuum in corpore, hoc est uitium in mente. Et quod est egrotum in corpore, hoc est peccatum in mente. Non ergo omnis qui uirtutem aliquam habet, sed qui iustitiam facit iustus est, neque omnis, qui uitium aliquod habet, sed qui peccatum facit, peccator est. Nam iusti etiam, quamuis nolentes, aliquando punctiones uitiorum sentiunt ex infirmitate carnis quam corruptibilem portant; sed quia se eis per consensum non inclinant, motus ipse, qui ex uitio corruptionis oritur, pro peccato sentientibus nec consentientibus non imputatur.  Est ergo illic uitium, et tamen peccatum non est. Sunt iterum multi quorum natura non adeo passionibus uitiorum affecta est, qui tamen sepe per negligentiam in peccata incidant. Quos quidem tanto maior peccantes reatus obligat quanto minor ad peccandum eos necessitas impellebat. Illi ergo quorum uitiorum affectibus magis corrupta est natura, facilius cadunt, laboriosius resurgunt; et tamen, si se a peccato custodierint, plus merentur; si peccauerint, citius ueniam consequuntur. Qui autem fortioris sunt nature tardius cadunt, citiusque resurgunt; et idcirco, si in uirtute perstiterint, minus merentur; si in peccatum ceciderint, amplius rei habentur.



TIT. CLXXIX. De eo quod scriptum est: »Sequuntur Agnum quocunque ierit.«

 Sequuntur Agnum quocunque ierit . Agnus per humilitatem et uirginitatem uenit ad nos; per humilitatem et uirginitatem precessit nos. De humili enim et uirgine natus est uirgo ipse et humilis. Humilitas uirginis et uirginitas humilis uia est qua uenit. Nos ergo uenire non possumus qua uenit; sequi tamen possumus quo iuit, quia si habere non possumus parentes uirgines, uirgines permanere non prohibemur. Qui uirgo est et humilis non est, siue qui humilis est et uirgo non est, sequitur Agnum, sed non quocunque ierit. Solus ille Agnum sequitur quocunque ierit, qui cum humilitate uirginitatem, et cum uirginitate humilitatem custodit. Sane ex duobus imperfectis melius est  Agnum sola humilitate quam sola uirginitate sequi, quia humilitas sine uirginitate saluare hominem potest, uirginitas sine humilitate non potest.



TIT. CLXXX. De triplici compassione.

Triplex compassionis modus est. Siquidem compassionum alia est ex uitio, alia ex natura, alia ex uirtute. Compassio ex uitio est, quando affectus aliquo reprehensibili dolore tangitur, ubi illicito prius amore tenebatur. Compassio ex natura est, quando ex insito sibi pietatis affectu, animus alienis erumnis condolet, quoties contra pietatis uel humanitatis mensuram eos opprimi siue affligi uidet. Compassio ex uirtute est, quando propter Deum alienis doloribus compatimur, cum scilicet uel iustitiam  premi, uel innocentiam affligi uidemus. Compassio ex uitio est culpabilis; compassio ex natura est irreprehensibilis; compassio ex uirtute laudabilis. Prima reprehenditur, tertia laudatur, secunda autem nec culpam habet, quia ex natura est, nec premium, quia ex uirtute non est. In hac ergo uita quandiu caro mortalis ledi potest passione, tandiu etiam animus mutabilis tangi potest compassione. Ubi autem utrumque ueraciter impassibile erit, tunc profecto neque passio carni, neque compassio menti ulla inesse poterit. Nunc ergo mutabilitate sua bene utrumque utitur, si et caro in passione patientiam non deserit et animus in compassione iustitie mensuram non transcendit. Si igitur tempus compassionis queris, quandiu pati possumus, compati  debemus. Si locum queris, illic compassionis misericordia exhibenda est ubi adhuc passionis miseria desperanda non est. Dauid, egrotante filio, lacrymas fudit; mortuo, faciem lauit , ut ostenderet quia tandiu compassionis misericordia portanda est quandiu passionis miseria desperanda non est. Est tamen quidam compassionis affectus qui naturam etiam perditam miseratione prosequitur, secundum quem in nostri generis similitudine sicut culpe non corrigende irascimur, ita nature non exstinguende miseremur. Nunc autem uita mortalis et mutabilitati subdita, nunc interim pro parte miserie sustinet, sed postea ad incorruptionem translata deponet. Nunc interim in utroque egrotat, et passione uidelicet in carne, et compassione in mente.  Tunc in utroque sanabitur, ut et per immortalitatem carnis contra passionem carnis, per immutabilitatem mentis contra compassionem mentis confirmetur. Sicut enim egritudo carnis est pati, ita egritudo mentis est compati. Propterea Deus homo qui utrumque tollere uenit, utrumque tolerauit. Suscepit passionem in carne, suscepit compassionem in mente. In utroque egrotare uoluit propter nos, ut in utroque nos egrotantes sanaret. Infirmatus est passione in pena sua; infirmatus est compassione in miseria aliena. Eo usque passionem sustinuit, ut pro morituris moreretur. Eo usque compassionem suscepit, ut pro perituris lacrymaretur. Propter miseriam carnem suam tradidit ad passionem;  propter misericordiam animam suam turbauit ad compassionem. In carne sua doluit pro nobis patiendo; in mente sua condoluit nobis compatiendo. Et quemadmodum carnis infirmitas in ipso secundum affectum nature noluit penam suam, sic mentis pietas secundum affectum misericordie noluit miseriam alienam. Sicut enim calicem passionis secundum carnis uoluntatem a se transferri postulabat, quem non transferendum esse presciebat, sic sententia condemnationis secundum pietatem aliis mitigari exorabat, quam immutabilem preuidebat. Pietas enim quod suum erat operabatur miserando, et ratio quod suum erat sequebatur diuine dispositioni obediendo. Propterea nichil contrarietatis erat si Christus homo secundum affectum pietatis quam  in humanitate sua assumpserat aliquid uolebat, quod tamen secundum uoluntatem diuinam in qua cum patre omnia disponebat, futurum non esse presciebat, quia hoc ad ueram humanitatem pertinebat ut pietate moueretur et hoc ad ueram diuinitatem pertinebat, ut a sua dispositione non moueretur. Itaque secundum utrumque fecit quod debuit. Neque ideo sibi contrarius fuit, si secundum pietatem humanitati congruam uoluit, quod secundum iustitiam Diuinitati debitem noluit, quia et hoc uelle et illud nolle, utrumque uoluit, Scriptum est enim: iehsu autem infremuit spiritu, et turbauit semetipsum . Hic intendite. Turbauit semetipsum. Quomodo turbauit? Que fuit ista turbatio qua semetipsum turbauit iehsu? Pietas ipsa, miseratio ipsa fuit turbatio.  Bona turbatio. Bene turbabatur qui pietate mouebatur. Turbauit semetipsum. Miseratio turbauit eum, et ipse semetipsum turbauit, qui miserationem sponte suscepit. Sicut tradidit semetipsum quando Iudas tradidit ipsum, sic turbauit semetipsum quando miseratio turbauit eum. Notum est hoc et frequenti usu probatum, dicitur homini quando aliquid patitur: Tu temetipsum turbasti; tu tibi fecisti malum hoc. Sic turbauit iehsu semetipsum, quando miseratio turbauit eum, quam sponte susceperat. Et semetipsum tradidit, quando ille tradidit cui ad tradendum potestatem concesserat. Sic itaque iehsu in humanitate assumpta, quandiu eam passibilem portare uoluit, secundum proprietatem humanitatis, et passionem in carne, et compassionem  in mente portauit. In qua tamen modo ad immutabilitatem translatus, nec pati potest ad corruptionem, nec compati ad turbationem, quando Christum secundum hominem nouimus, et patientem et compatientem nouimus. Defecerunt, inquit, sicut fumus dies mei, et ossa mea sicut cremium aruerunt . Dies defecerunt propter passionem, ossa aruerunt propter compassionem. Propter passionem mortua est caro; propter compassionem arecfacta est anima. Dolor compassionis quasi frixura quedam anime fuit, qua urebatur miseratione, premebatur compassione, siccabatur desperatione: desperatione dico, non propter se, sed propter illos qui nec in malo corrigendi, neque a malo erant liberandi.  In his omnibus Christum secundum carnem nouimus, quando ueram humanitatem et in uera humanitate ueram portauit mortalitatem. Nunc autem iam secundum carnem non nouimus , postquam resurgens a mortuis iam non moritur; mors illi ultra non dominabitur, quod enim uiuit, uiuit Deo .



TIT. CLXXXI. Mysterium de numero procedentium ad pugnam cum Gedeone.

Et factus est numerus eorum qui lambuerunt lingua sua trecenti uiri . Plerique Latini codices non habent manu sua, sed tantummodo lingua sua, quoniam sic intellexerunt quod supradictum est, sicut canes. Grecus autem utrumque habet manu sua et lingua sua, nisi intelligatur quod manu aquam  raptam in os proiiciebant; et hoc erat simile canibus bibentibus qui non ore apposito sicut boues aquam adducunt quam bibunt, sed lingua in os rapiunt, sicut etiam isti fecisse intelliguntur, ut scilicet manu aquam in os proiicerent, quam lingua exciperent. Nam et interpretatio ex Hebreo planius habet his uerbis: Fuit itaque numerus eorum qui, manu in os proiiciente, aquam lambuerunt, trecenti uiri. Neque enim solent homines ita bibere ut, sine opere manus, lingua sicut canes aquam hauriant. At uero istis preceptum erat ut hoc facerent; sed cum ad bibendum descendissent ad aquam, multi genuflexo biberunt: quod facilius et minore labore fieret. Pauci uero quia non genu flexo se incuruauerunt, ut canes biberunt, sed aquam in os iactam,  quorum numerus, quia trecenti erant, signum insinuat crucis propter litteram Thau grecam. Quo numero etiam gentes magis in crucifixum credituras esse prefiguratum est; quod littera Greca est, unde Grecorum nomine Apostolus omnes gentes significat cum dicit: Iudeo primum et Greco ; et: Iudeis et Grecis , sepe ita commemorans circumcisionem et preputium, quod in linguis gentium Greca ita excellat ut per hanc omnes decenter significentur. Iste numerus et in uernaculis Abrahe animaduertendus est per quos fratrem ab hostibus liberauit, quando eum Melchisedech in magno mysterio benedixit . Quod enim exuberant illis octodecim (nam trecenti et octodecim fuisse referuntur  [ibid.], uidetur mihi fuisse significatum quo etiam tempore fieret, id est tertio, quod futurum erat sub gratia. Nam primum est ante legem, secundum sub lege, tertium sub gratia. Singula uero tempora senario numero significata sunt propter perfectionem. Nam ter sex octodecim sunt. Unde et illa mulier octodecim annos habebat in infirmitate, quam curuam Saluatoricum inuenisset, erexit atque a diaboli alligamento, ut Euangelium indicat, soluit . Quod uero ita isti probati sunt per quos uinceret Gedeon, ut similes in bibendo canibus dicerentur, significat quod contemptibilia et ignobilia elegit  Deus . Pro contemptu enim habentur canes. Unde dicit: Non est bonum sumere panem filiorum et mittere canibus .



TIT. CLXXXII. Quid est quod quieuerit terra quadraginta annis post peccatum Gedeonis.

Non premittenda uidetur questio quomodo quieuerit terra quadraginta annis post peccatum Gedeonis , cum post uictoriam qua liberauit Hebreos ex auro spoliorum fecerit abominationem; et post illam fornicatus fuerit omnis Isrel, et fuerit illi et domui eius in scandalum. Quomodo ergo post hoc tantum nefas quod et Gedeon et populus commisit, requieuit terra quadraginta annis, cum hoc Scriptura soleat ostendere, cum a Domino Deo populus fornicaretur, tunc potius pacem illos perdere,  non acquirere, et hostibus subiugari, non ab hostium infestatione muniri? Sed intelligendum est, sicut solet Scriptura, per prolepsim, id est per occupationem dixisse quod fecerit ephod contra Dei legem Gedeon ex illo auro quod fuerat hostibus deuictis ablatum, quia uno loco dicere uoluit et unde erat aurum et quid de illo factum sit; sed postea factum est in fine dierum Gedeon hoc peccatum quando consecuta sunt etiam mala que deinde Scriptura contexuit; posteaquam commemorauit quot annis in diebus Gedeon terra conquieuit; quos annos recapitulando commemorauit, id est ad ordinem quem peruerterat prius dicendo de illo scandalo quod nouissime factum est  .



TIT. CLXXXIII. Quid propter prescientiam et predestinationem Dei clamant quotidie peruersi.


Non prudentium diligentia, sed stolidorum querela est: Sine me, ita uiuam. Qui ad uitam predestinatus est, perire non potest. Quare conabor? quod futurum est, fiet. Et tamen nemo uulneratus aut eger dicit: Sine me; si uicturus sum, non moriar. Quid medicus faciet? quod futurum est, fiet. Et non timent anime sue legem dare, quam corpori suo prescribere nolunt. Clamant hoc quotidie peruersi: Nolite admonere, nolite corrigere; si uult Deus, iustificabit nos. Et nemo dicit: Nolite cibum preparare, nolite uestimentum dare. Si uult Deus pascet et uestiet nos, et dicit: Non possumus boni esse, nisi Deus hoc faciat. Ergo bona illa sine Deo habere non potestis;  et ista potestis? imo Deus potius in istis studium uestrum querit, que nisi uolentes habere non potestis: non in illis que in tantum arbitrio uestro non subduntur, ut sepe ea habere non possitis cum desideratis, et habeatis cum despicitis.



TIT. CLXXXIu. De sapientia Dei et hominis, et quod sit duplex, superior et inferior.

Sapientia a corde procedit et exit per os, et intrat per aurem, et in corde requiescit. Nec discedit unde exit, et accedit ubi non fuit. Estque uelanda atque ornanda sapientia cum exit ad nos. Dei sapientia cum primum in rerum creatione ad nos egressa fuit,  non nuda exiuit, sed specie rerum creaturam induta nobis apparuit. Secundo eadem sapientia, id est Filius Dei cum se nobis manifestauit, indumentum carnis assumpsit, et sic uisibilis apparuit. Tertio sacro uelanime uerborum induta eadem sapientia intellectui nostro se presentat. Oportet namque propter nostram fragilitatem ex uisibilibus ad inuisibilia conscendere. Sic quoque nostra sapientia semper egreditur uelata; habet enim legem formose mulieris, que, si in ueste pretiosa incedat, pulchrior apparet; si uero in ueste uili, quasi extrita uilescit forma. Sic etiam sapientia pulchro schemate uerborum induta nitescit; uili uero induta uilescit, unde dicitur: Lingua prudentium ornat sapientiam . Cor est ager, sensus radix, cogitatio palmes, uerbum botrus,  auris torcular, sapientia uinum, memoria apotheca. Sensus est habilitas intelligendi, id est cognoscendi, et procedit a corde; et ab ipso cogitatio, a cogitatione uero uerbum, et a uerbo sapientia que intrat per aurem, que, sicut torcular, separat significationem a uoce per ipsam ingressa. Duplex sapientia est, una inferior, altera superior. Inferior sapientia in naturis rerum habetur, superior in inuisibilibus essentiis. Philosophi autem gentilium in inferiori sapientia illuminati fuerunt; nam uerum in rebus uisibilibus secundum elementa huius mundi efficaciter comprehenderunt; uerum autem summum apprehendere nequiuerunt. Unde est quod dicitur. Et euanuerunt in cogitationibus suis . Nam cum ex uisibilibus ad diuinam essentiam conscenderent, uolentes  quedam in ea asserere, similitudine rerum creatarum, secundum humane rationis comprehensionem, in ea assertione euanuerunt, ut quando dixerunt, , id est de bono et mente et de anima mundi, asserentes ea esse tria principia et tamen inequalia: cum noyn [] inferiorem to agato [ ] esse dixerunt, et animam mundi utroque. Nec tamen negatur recte eos dixisse in quibusdam, ut cum dixerunt originales rerum causas in mente consistere diuina, et cetera talia.



TIT. CLXXXu. De obedientia, quibus sit prestanda.

Quedam sunt ita mala ut nunquam licite fieri possint; quedam ita bona ut nunquam possint sine culpa intermitti. In illis nunquam obedientia exhibenda  est ut fiant, neque in his ut non fiant. Sunt autem quedam media, que, pro tempore, loco et causa, nunc bona sunt, quia bene fiunt, nunc uero mala, quia male fiunt. In his ergo preceptum obedientie locum habet, siue ut non fiant, cum bene fieri potest ut fiant uel non fiant. Ex his autem quedam ex rationem precipiuntur, quedam secundum rationem, quedam preter rationem. Ex ratione precipiuntur quorum causa manifesta, cur precipi debeant et fieri. Secundum rationem precipiuntur que, etsi causam manifestam non habent cur precipi debeant, habent tamen manifestam causam cur bona et rationabilia sint, si fiant. Preter rationem precipiuntur in quibus nec causa apparet aliqua cur precipi debeant, nec ratio exstat cur fieri debeant;  que tamen si fiant, nec ratio leditur, nec iustitia uiolatur. Preceptum ex ratione est, ut cum criminosi et publice peccantes ab ecclesie liminibus abstinere iubentur. Preceptum secundum rationem est, ut si quis que in hoc mundo licite possidet, cuncta pauperibus erogare preciperetur. Preceptum preter rationem, sicut quosdam sanctorum Patrum legimus multa ridicula, et a ratione humana aliena, ad experiendam obedientie uirtutem subiectis precepisse, ut est uidelicet siccos stipites donec germina producerent irrigare, dura saxa aqua superfusa mollire, feroces uerbi imperio domare, et cetera huiusmodi. In his ergo que ex ratione precipiuntur obedire debitum est; non obedire penalis culpa. In his que secundum rationem precipiuntur, obedire meritum  est; non obedire uenialis infirmitas. In his que preter rationem precipiuntur obedire perfectum est; non obedire minus laudabilis bonitas. In his que ex ratione precipiuntur, non obedire obedientiam destruit; in his uero que secundum rationem et preter ratione precipiuntur, non obedire obedientiam ledit. Et idcirco in his duobus ultimis non obedienti meritum minuitur; in illo uero primo non obedienti pena debetur.



TIT. CLXXXuI. De bono summo et non summo, et de multiplici malo, peccato et delicto.

Solus Deus est cuius bonum est idem quod ipse est. Ideoque solus malus ipse esse non potest, quia bono suo priuari non potest. Cetera uero omnia aliud sunt quam bona sua. Ideoque cetera omnia uel  mala sunt, uel mala esse possunt, quia bonis suis uel amissis carent, uel habitis priuari possunt, et que priuari non possunt, gratia priuari non possunt. Sic ergo alia res omnis aliud est quam bonum suum; et esse naturaliter potest preter bonum suum, et cum habet bonum suum, bona est; et cum non habet, mala. Sciendum item quod sursum bonum unum quidem est, sed omne bonum in ipso est, et omne bonum ipsum est. Ideoque nec augeri potest, quia perfectum est, nec minui quoniam eternum est. Ideoque semper est quod est. Cetera autem bona omnia, quia ex parte sunt, augeri possunt; et quia mutabilia sunt, minui possunt; quia uero aliud sunt ab eo cuius sunt, possunt amitti. Quia uero in uniuersitate  rerum due tantum sunt nature, corporea scilicet et incorporea natura; que sicut adinuicem ipse diuerse sunt, sic et bona earum omnino eadem esse non possunt. Aliud est igitur bonum incorporee nature, atque aliud bonum corporee nature. Et utraque, cum bonum suum habet, bona est; cum uero bonum suum non habet, hoc malum eius est; et ipsa mala est. Bonum incorporee nature est cognitio ueritatis et amor uirtutis, bonum uero corporee nature est decor pulchritudinis et integritas sanitatis. Est et similitudo hinc inde inter bona ipsa; et que a se alia sunt, inter se dissimilia non sunt. Est enim quasi pulchritudo quedam spiritualis nature ipsa cognitio ueritatis, et quasi sanitas quedam est amor uirtutis, et est pulchritudo foris et  pulchritudo intus, et sanitas foris et sanitas intus. Et cum pulchritudo tollitur, succedit feditas et turpitudo; et malum est hoc, sed nondum dolorem facit, non ingerit cruciatum. Cum uero sanitas tollitur, succedit corruptio et dolor, et fit malum magnum, ut maius constet malum non amare bonum quam non cognoscere uerum. Priuatio bonorum corporalium malum est, et tantum malum; priuatio uero spiritualium bonorum malum est; nec solum malum sed etiam peccatum. Ista igitur culpa est, et illa pena. Priuationem cognitionis ueri ignorantia consequitur; priuationem uero amoris boni concupiscentia mali. Et sunt duo mala ista a quibus omnia mala oriuntur. Ignorantia facit, ut facienda non faciamus; concupiscentia uero facit ut non facienda  faciamus. Non facere facienda delictum est; facere non facienda peccatum. Sciendum autem est quod malum substantiue dictum ipsam tantum boni priuationem significat; denominatiue uero acceptum, actum mali, siue effectum, siue explicationem eius demonstrat. Nam et malitia malum dicitur, et actio mali malum uocatur; sed aliud substantiue, aliud denominatiue. Omne peccatum penes uoluntatem et in sola uoluntate peccatum est; et tamen actio peccati peccatum uocatur, quia in ea peccatum perficitur et expletur et explicatur. Nec duo peccata sunt peccatum et actio peccati, sed unum peccatum quod motu mentis inchoatur, ac deinde motu corporis perficitur. Omne enim peccatum a motu mentis initium sumit, et inde excrescit in consummationem, dum  uel actione corporali expletur, uel, si effectum corporalem habere non potest, pleno consensu confirmatur. Consensus autem duplex est, alius non resistendi malo, alius faciendi malum. Omnis quippe motus mentis uel ad Deum est per conuersionem, cum bonus est; uel cum malus est per auersionem a Deo, ipsa auersio malum est, et peccatum. Et quia multis modis mens a Deo auertitur, multa genera mali, et multa peccati genera esse dicuntur. Semper tamen principium auersionis, principium peccati est, et ipsa auersio peccatum. Et crescit ille prauus auersionis metus, et exundat in peius, et uenit primum in delectationem, deinde in consensum non resistendi malo: quod per passionem facit; deinde in consensum faciendi malum, quod plenam generat  passionem: et tunc peccatum in se consummatum est. Exit tamen aliquando usque ad expletionem corporalis actionis. Que uidelicet actio cum in se essentialiter peccatum non sit, tantum tamen peccato adiicit, quantum ipsum qui in mente est peccati motum accendit. Neque enim motus corporis motui mentis additur ut in ipso crescat, sed ex ipso motu corporali illi mentis spiritali motui causa sumitur, ut in se argumentum accipiat, sicut follis cum accendit ignem auget non ignem igni apponendo, sed ex igne ignem ut amplius ferueat et calefiat, cum unus et idem sit ignis excitando. Itaque etiam praua uolentibus motus mentis peccatum est; motus uero corporis, explicatio peccati: quia in eo quod mens motu suo a Deo  auertitur culpam agnoscimus, in eo autem quod motus corporis motum mentis sequitur naturam solam inuenimus. Motus uoluntatis per se est primum in cogitatione, deinde exit per motum corporis in operationem. Malus motus per se deorsum fluit, sicut massa plumbi liquefacta qua uia aperitur, ille per se precipitatur. Motus bonus, quia sursum est, per se ire non potest.



TIT. CLXXXuII. De duobus denariis.

Altera die protulit duos denarios et dedit stabulario, etc.  Duo denarii qui in procuratione uulnerati expenduntur sunt debitum precepti, in quo doctrina, et debitum uoti, in quo exemplum, uel duo Testamenta, uel duo gladii, uel duo iudicia. uetus Testamentum quasi uindex iudicat crimina, et corporali  gladio percutit ad puniendum: Nouum Testamentum quasi medicus iudicat morbos, et spiritali gladio percutit ad sanandum. Si quid rigore uel lenitate supererogatur, redditur; si nichil, non exigitur.



TIT. CLXXXuIII. De eo qui malum uel bonum male facit, et postea penitentiam agit.

Qui malum facit et male facit, postea penitenti utrumque dimittitur, et quod facit malum, et quod sic facit male. Qui bonum facit et male facit postea penitenti quod male facit dimittitur; quod bonum facit reseruatur, et adiuncta intentio bona nominat opus bonum.



TIT. CLXXXIX. De nature hominis comprobatione.

Homo nudus nascitur, pecus uestitum. Plus ergo  illis confert natura quibus non est prouidentia. Homo sic dimittitur, ut nature eius dignitas comprobetur et ratio exercitetur.



TIT. CXC. De egressu et regressu Sapientie.

Exiui a Patre et ueni in mundum; iterum relinquo mundum et uado ad Patrem . Primus exitus Sapientie est a sinu Patris ad cor hominis. Secundus induta uoce per os egreditur, et uenit ad aurem, ibique se exspolians per auditum cordi illabitur, ut iterum mundum relinquens per cordis contemplationem ad Patrem reuertatur. In corde radicat, in ore pullulat, in aure torculatur, et iterum a cordis apotheca recipitur. uox uestimentum est sapientie, sicut scriptum est: Lingua sapientium ornat scientiam . Et sapientia non  egreditur nisi induta, nec regreditur nisi exuta. Similiter species creature uestimentum est sapientie, quo operta egreditur et uidetur, sicut scriptum est: Confessionem et decorem induisti, amictus lumine sicut uestimento: Extendens celum sicut pellem, etc. 



TIT. CXCI. Cur Deus dictus Pater luminum.

Omne donum perfectum desursum est descendens a Patre luminum, etc.  Dona Dei lumina sunt; et ipse auctor donorum Pater est luminum: Apud quem non est transmutatio, neque uicissitudinis obumbratio , quia nec illuminans transmutatur, neque non illuminans obscuratur. Generans enim non degenerat, et non generans non caligat, quia  nec inferior est exiens, nec obscurior latens. Lumina eius, quando ad nos ueniunt, ab ipso non recedunt; et quando a nobis redeunt, apud ipsum non clarescunt; quando ad nos descendunt, in nobis non deficiunt; et quando a nobis recedunt minorationem pro nobis non recipiunt. Itaque non transmutantur in nos quando participanda ueniunt ad nos; nec obumbrantur in se, quando ab illuminatis et ebumbrandis redeunt, et remanent in se.



TIT. CXCII. Quomodo Sapientia parturiebatur.

Nondum erant abyssi et ego parturiebar . Conceperat Deus Sapientiam in prescientia futuri, parturiebat in uoluntate creandi, peperit in procreatione effecti.



TIT. CXCIII. De quatuor timoribus.


Quatuor sunt timores, mundanus, seruilis, initialis, filialis. Mundanus pro euitanda imminenti pena bonum dissimulat, retenta uoluntate boni; seruilis pro euitanda pena imminenti bonum simulat, retenta uoluntate mali; initialis pro euitanda pena uentura etiam malam uoluntatem mutat; filialis pro reuerentia Creatoris sponte bonam uoluntatem confirmat. Initialis necessitatem boni habet, filialis uoluntatem. Tres primi respectu pene sunt, et penam habent; quartus nec respectu pene est, nec penam habet.



TIT. CXCIu. De tribus generibus hominum circa conflictum cum uitiis

 Hominum cum uitiis conflictantium, alii sunt stantes, alii nutantes, alii uagantes. Stantes sunt confirmati, nutantes nondum radicati, uagantes dissipati. Stantes sunt qui uicerunt, nutantes qui pugnant, uagantes qui uicti sunt. Stantes sunt in pace, de quibus dictum est: Qui posuit fines tuos pacem, et adipe frumenti satiat te ; nutantes, in luctamine; uagantes, in abalienatione. Stantes possident, nutantes appetunt et sequuntur, uagantes fugiunt et abstrahuntur, primum ad illicita opera, post ad turpia.

Altercatio inter Deum et diabolum. Tomo primo, fol. XXXIX. D.



TIT. CXCu. De tribus tyrannis.

Tres sunt tyranni qui contra nos acies suas producunt:  diabolus, mundus, et caro. In exercitu diaboli militant uitia; in castris mundi prospera et aduersa; in societate carnis desideria terrena. Ex his tribus duo tertio coniurauerunt ad subuersionem nostram. Mundus enim et caro diabolo auxilium ferunt contra nos: unus est uicinus, alter domesticus. Mundus enim iuxta nos est, caro nobiscum. Idcirco confidit diabolus magis in auxilio carnis, quia plus nocet domesticus hostis. Diabolum uincimus, quando suggestionibus eius resistimus; mundum uincimus, quando nec appetimus prospera, nec timemus aduersa; carnem uincimus, quando eius desideria nec exstinguimus in necessariis, nec ad licita relaxamus.



TIT. CCXuI. De corde et delectatione, et cogitationibus.


Corolla est, delectatio sagimen, cogitationes musce. Propterea ubi desideria abundant, abundant et cogitationes. Fit tamen nonnunquam ut postquam cor a malis desideriis emundatum fuerit, adhuc cogitationes praue redeant, tam importune nunc quam prius immunde. Ibi maculantes, hic inquietantes; ibi lutum, hic puluis.



TIT. CXCuII. De sapientia Dei et mundi.

Scriptum est: Quia mundus in Dei sapientia, per sapientiam Deum non cognouit; placuit Deo per stultitiam predicationis saluos facere credentes . Mundus sapientiam habuit, per quam Deum non  potuit cognoscere positum in sapientia sua. Sapientia mundi fuit ratio humana, secundum uisibilium rerum naturam et elementa huius mundi formata. Sapientia Dei fuit eius ineffabilis maiestas, et incomprehensibilis bonitas. Erat et prudentia mundi circa commoda carnis diligens circumspectio. Sapientia ergo mundi que humana ratione incedit, negat fidem; prudentia autem mundi que carnis tantum commoda querere docet, et uitare incommoda, destruit bonam operationem. Propterea sapientiam mundi stultam reputat Deus, et prudentiam iudicat inimicam, quoniam illa ueritati aduersatur, ista dilectioni. Propterea utramque destruxit Deus: sapientiam, per stultitiam; prudentiam, per insaniam. Quasi enim stultitia quedam Dei fuit secundum  humanum sensum, quod ad abiecta et indigna sibi se humiliauit. Insania autem reputata, quod sine necessitate tam dura sustinuit. Et tamen qui in sapientia sua cognosci non potuit, quasi in stultitia agnitus est, quoniam qui in sua celsitudine manens non potuit comprehendi, in sua humiliatione cepit agnosci. Quasi enim in sua sapientia Deus fuit, quando in eo quod ipsum decere uidebatur, permansit; sed ibi agnitus non est, donec quasi desipuit et indigna suscepit. Ibi autem sapientiam mundi destruxit, ubi se in eo quod stultum mundo uidetur, demonstrauit, ut disceret homo supra rationem mundi esse quod uidebat in natura hominis Deum apparere. Deinde autem quasi per insaniam Deus prudentiam carnis euacuauit, quando contra eius  existimationem agens carnem suam, sine retractione ad penas et tormenta exposuit, et sic eam ad incorruptionem resurrectionis eduxit, ostendens quod non parcendo, sed castigando et persequendo carnem seruare oportet. Sic ergo quia in sapientia sua per sapientiam mundus non cognouit Deum, placuit Deo per stultitiam predicationis saluos facere credentes . Stulta enim uidebantur que dicebantur, sed tamen per hec demonstrata magis sunt stulta que probabantur et amabantur. Que probabantur ratione stulta, et que amabantur dilectione insana; illa sine ueritate, ista sine utilitate. Stultum enim fuit supra carnis sensum ueritatem Dei pertinaciter non recipere, et insania fuit propter  carnis commodum detrimentum anime patienter sustinere.



TIT. CXCuIII. De trina refectione anime.

Trina refectione Deus animam fidelem pascit: per uerbum, per sacramentum, per spiritum. Quando nos per uerba sua et sacramenta reficit, fauum nobis edendum proponit; quando uero intus per spiritum suum nos reficit, mel nobis gustandum effundit.



TIT. CXCIX. De contemptu mundi inducendo.

Primum ad contemptum mundi adminiculum est, si ceperit homo semetipsum agnoscere cur creatus sit, et exquirit factorem suum Deum, tunc incipiet penitere de iis que commisit in tempore negligentie sue. Et sic demum benignus Deus dat illi tristitiam  pro peccatis. Et post hec iterum per suam benignitatem dat illi afflictionem corporis; in ieiuniis, in uigiliis, et orationis instantia, et contemptu mundi, et ut libens illatas iniurias sufferat, et odio habeat omne refrigerium corporale, et ut diligat planctum magis quam risum. Post hec Deus tribuet illi desiderium et fletum et planctum et humiliationem et humilitatem, ut trabem oculi sui consideret; non alterius festucam nitatur eruere, et dicat semper: Quoniam iniquitatem meam ego cognosco, et delictum meum contra me est semper . Et ut diei exitus sui memor sit, et quomodo in conspectu Dei occursurus sit, et iudicia et penas describat in conspectu mentis sue: necnon et meritos honores qui dandi sunt sanctis. Qui autem cognouerit quod cor suum firmum est in timore Domini; et non titubauerit  ad locum suum, sed fortiter restiterit aduersario suo, ille perfectus monachus et miles Christi uocabitur. Ut enim nimio onere cumulata nauis undarum ictu obruitur, sic multa possidens monachus in uia impeditur, nichil possidens, quasi aquila ad celsitudinem peruolat, tuncque solum descendit ad escas, quando compellit necessitas. Prudens monachus non adulabitur, propter uoluptatem uentris, diuitibus. Nihilque possidens, ut cursor leuis, uelociter ad brauium superne uocationis Dei perueniet. uerus monachus post opus moderatum orationibus et lectionibus uacat. Nihil possidens monachus thesaurizat in celo; et canit Deo laudes die et nocte, in timore Dei. Gloriatio monachi, cum nullas res presentis  uite possidere desiderat. Gloriatio monachi, uigilie et fletus in orationibus suis. Gloriatio monachi, mansuetudo et fides. Gloriatio monachi, quando Deum ex toto corde dilexerit et proximum suum tanquam seipsum. Gloriatio monachi, abstinentia escarum, et multiloquii lingue. Gloriatio monachi, quando uerba eius operibus consonant. Gloriatio monachi, quando in loco suo permanet, et huc illucque non uagatur. Gloriatio monachi longanimitas cum humilitate et gratia. Sicut lampas splendida in loco tenebroso, sicut sol radians splendidus est, sic monachus perfectus in  sobrietate et castitate et corde peruigili in tempore psalmorum. Sicut pondus solis premens uirum infirmum, sic somnus in oculis est monachi. Sicut spine et tribuli in agro optimo, sic cogitationes turpes in corde monachi. Sicut tinea exterminat uestimentum, sic detractio animam monachi. Noli ire ad colloquium mulieris, ne sis separatus a regno Dei. Et ne uelis dicere: Loquor cum muliere, et mundus sum. Monachus sapiens manibus suis operatur, uictum sibi acquirens quotidianum, et lucratus est orationes et ieiunia sua. Si autem ab alio acceperit uictum, quid prodest quod orat et uigilat sicut mercenarius malus et durus? Quia scriptum est: Melius et beatius est dare quam accipere . Lignorum copia ingentem suscitat flammam; multitudo autem  escarum inobedientiam parturit et mortem. Indigens uentrem in orationibus uigilem prestat, et coronam anime acquirit. Repletus autem somni inducet grauitatem. Oculus gloriosus conuiuia perscrutatur; oculus autem sapientium meditabitur continentiam martyrum. Formidolosus miles horrescit tubam, que bellum significat; et gulosus monachus, si abstinentiam audierit, predicantem non auscultat. Flamma cum marcescit iterum elucescit, si accipiat lignum, et libido sopita rursum ignescit in saturitate escarum. Non miserearis corporis, si lassitudine defecerit. Equus consentiens indigens corpus, nec ascensorem deficit unquam. Concupiscentia mater libidinis; oleum nutrit lampadem lucentem, et ignem luxurie accendit confabulatio mulierum. Facies  enim mulieris sagitta est truculenta; infigit uulnus in animam et uenenum. Fuge confabulationem mulieris, si castus esse uolueris. Absconsum est in eis uenenum. Magis accedas ad ignem ardentem quam ad mulierem. Noli uelle, cum sis iuuenis, impetus libidinis sentire per concupiscentiam in confabulatione mulieris. Qui repleuerit uentrem et promiserit castitatem, ipse sibi mentietur. Forma pulchritudinis peius quam procella submergit. Speciem mulieris si semel mente conceperis, et ipsam uitam contemnere persuadet. Ut enim si in paleis moretur ignis, excitat flammam, sic memoria mulieris permanens succendit concupiscentiam. Aculeus peccati facta est femina. Omnis societas mulierum gluten est delictorum, et tanquam uisco nectit cantu suo de  quo diabolus satiatur, aut si risu dissoluatur, aut cantare delectetur. Utilius est audire basiliscum sibilantem quam mulierem cantantem. Et tu quid dicturus es nichil? Quomodo Elias commoratus est cum uidua? Ipse qui discipulum te dicis Elie, fac quod ipse Elias fecit. Accipe tibi tantorum dierum spatium ieiuniorum, ut possis in celo regnare in secula seculorum.



TIT. CC. De solutione quatuor questionum per Ranulphum de Mauriaco propositarum.

HUGO RANULPHO de Mauriaco, etc. uide supra inter epistolas Hugonis, Operum tom. II.



LIBER SECUNDUS. ADNOTATIONES ELUCIDATORIAE IN QUOSDAM PSALMOS DAuID.



PROLOGUS.


Quosdam tibi, frater carissime, Psalmiste uersiculos prelibaui; de profunda abysso stillam modicam hauriens.



CAP. I. De fabrica cathedre pestilentie, et que eam concernunt.

Beatus uir qui non abiit in consilio impiorum: et in uia peccatorum non stetit, et in cathedra pestilentie non sedit . Quandiu anima per contemplationem Deo adheret, manet in patria, quando cogitationem suam ad terrena, et transitoria inflectit, a patria in exsilium uadit. Primum per uanitatem abit. Deinde per delectationem stat. Deinde per consensum sedet: per opus edificat, per desperationem  habitat. Qui malum operatur cathedram fabricat; in cathedra sedet qui in malo perseuerat. Instrumenta operis mali, sunt quinque sensus corporis; materia est illud in quo quisque explet propositum praue uoluntatis. Modus fabricandi talis est: uisus eligit, sermo precidit, officium coaptat, experientia componit. uisus pertinet ad oculum, sermo ad auditum, officium ad manum, experientia ad olfactum et gustum. Quem in prauo opere ipsa propter se actio delectat, is in agendo gustat, quales sunt gula et luxuria. Cum autem ipse actus predicandi per se non placet, sed per id quod agitur, aliud quod desiderat homo consequi cupit; iste de longe olfacit: qualia sunt latrocinium et furtum. Neque enim latronem delectat hominem occidere, sed delectat spolia  possidere. Neque furem limen suffodere, sed pecuniam obtinere. Ista quinque instrumenta non operantur in omni peccato; quedam tamen sunt peccata, ubi omnia simul inueniuntur, ut est uerbi gratia, luxuria. Cum enim primum ardorem libidinis per cogitationem quis mente conceperit, ad implendam deinde prauam uoluntatem per oculos materiam eligit, quando consortem turpitudinis, eam, que magis placere possit, inquirit. Deinde per sermonem materiam precidit, quia inuentam noxiis persuasionibus a statu rectitudinis ad consensum peruersitatis trahit. Deinde officio coaptat, quia iugi obsequio, quasi palpanda, in prauo consensu confirmat. Adaptata materia, fabricam construit, quia, consensu communi habito, ad actum turpitudinis uenit. Quatuor  ergo ista, hoc est eligere, precidere, coaptare, construere, quatuor sunt pistylla cathedre, que uidelicet cathedra tunc cathedra pestilentie fit, quando prauum opus in apertum ueniens plures corrumpit.



CAP. II. De habentibus legem in corde, non cor in lege.


Sed in lege Domini uoluntas eius: et in lege eius meditabitur die ac nocte . Multi habent legem in corde, sed non habent cor in lege. Legem in corde habent qui cognoscunt ueritatem; cor in lege habent qui diligunt ueritatem. Qui uero legem in corde habent, non cor in lege, hi portant legem, non portantur a lege; onerati sunt, non adiuti, quia scientia, ubi non est caritas, grauat, non alleuat.



CAP. III. De quatuor generibus hominum iudicio Dei obnoxiorum.

Ideo non resurgent impii in iudicio, neque peccatores in consilio iustorum . Quatuor sunt materie hominum, iudicati et damnati, iudicandi et damnandi, iudicati  et saluati, iudicandi et saluandi. Iudicati et damnati sunt quorum damnatio iam certa est; iudicandi et damnandi, quorum damnatio adhuc certa non est; iudicati et saluati sunt, quorum saluatio iam certa est; iudicandi et saluandi, quorum saluatio adhuc certa non est.



CAP. Iu. De eterna Christi generatione.

Dominus dixit ad me: Filius meus es tu: ego hodie genui te . Quando Pater uerbum ceternum sibi genuit, tunc dixit: Filius meus es tu, ego hodie genui te. In uerbo dixit quia genuit, Filius meus es tu, et quia non transit genitura, hodie.



CAP. u. Quod ex natura homo ad imaginem Dei creatus sit: ex sola autem gratia in Domino letari possit.

 Signatum est super nos lumen uultus tui, Domine ; hec est ratio. Dedisti letitiam in corde meo : hec est aspiratio. Signatum est lumen per naturam; dedisti letitiam per gratiam. Ideo ait super nos, non super me, quia communis est natura, et postea in corde meo, non nostro, quoniam singularis est gratia.



CAP. uI. Quod duobus modis Deus hominem perdit.

Perdes omnes qui loquuntur mendacium . Duobus modis perdit Deus hominem: primum, quando homo peccando a Deo recedit; secundo, quando Deus iudicando hominem abiicit.



CAP. uII. Quod hic expelli debet peccatum per confessionem; ne in iudicium compellatur ad confusionem.

 Secundum multitudinem impietatum eorum expelle eos . Intus est peccator, quandiu iniquitatem suam abscondit, quando autem confitetur iniquitatem suam, foras uenit. Nunc ergo uocat Deus Lazarum, et precipit ut foras ueniat, quia monet peccatorem,  ut peccatum suum reuelare non erubescat. Sed quisquis in hac uita sponte exire noluerit, in futuro expelletur inuitus, quia qui hic peccatum suum reuelare neglexerit ad salutem, eius peccatum ibi, uelit nolit, reuelabitur ad confusionem, sicut dicitur in alio psalmo: Arguam te, et statuam contra faciem tuam .



CAP. uIII. De causa litis inter Deum hominem et diabolum.

Quoniam fecisti iudicium, et causam meam . Tres in causam ueniunt: Diabolus, homo, et Deus. Diabolus Deo iniuriam fecisse conuincitur, quia seruum eius, hoc est hominem, et fraudulenter abduxit, et uiolenter tenuit. Homo iniuriam Deo fecisse conuincitur, quia, et preceptum eius contempsit,  et se sub manum alienam ponens sue seruitutis damnum illi intulit. Item diabolus homini iniuriam fecisse conuincitur, quia illum, et prius bona promittendo decepit, et postea mala inferendo lesit. Iniuste ergo diabolus tenet hominem, sed homo iuste tenetur, quia diabolus nunquam meruit ut hominem sibi subiectum premeret, sed homo meruit per culpam suam ut ab eo premeretur. Licet enim ignoraret falsum esse quod diabolus promisit, non tamen ignorauit quod illud etiam, si uerum esset, contra Creatoris uoluntatem concupiscere, non debuit. Iuste ergo subiectus est homo diabolo, quantum pertinet ad culpam eius; iniuste autem, quantum pertinet ad diaboli fraudulentiam. Si igitur homo talem patronum habet, cuius potentia diabolus  in causam compelli posset, iuste dominio eius homo contradiceret, quia nullam diabolus iustam causam habuit, quare sibi ius in homine uindicare debuisset. Patronus autem talis nullus inueniri poterat nisi Deus. Sed Deus causam hominis suscipere noluit, quia homini adhuc pro culpa sua iratus fuit. Oportuit ergo ut prius homo Deum placaret, et sic deinde fiducialiter Deo patrocinante cum diabolo litem iniret. Sed Deum rationabiliter placare non poterat, nisi et damnum quod intulerat restitueret, et de contemptu satisfaceret. Homo uero nichil habuit quod digne Deo pro illato damno recompensaret, quia si quid de irrationabili creatura redderet, pro rationali sublata minus esset. Sed nec hominem, pro homine reddere potuit, quia iustum et innocentem  abstulerat, et neminem nisi peccatorem inuenit. Nihil ergo homo inuenit. Unde Deum sibi placare posset, quia siue sua, siue seipsum daret, digna recompensatio non esset. uidens ergo Deus hominem sua uirtute iugum damnationis euadere non posse, misertus est eius; et primum gratuito preuenit eum per solam misericordiam, ut deinde liberaret per iustitiam. Hoc est, quia ex se homo iustitiam euadendi non habuit, Deus homini per misericordiam iustitiam dedit. Neque enim ereptio hominis perfecte rationabilis esset, nisi ex utraque parte iusta fieret, hoc est, sicut Deus iustitiam habuit hominem requirendi, ita et homo iustitiam haberet euadendi. Sed hanc iustitiam homo nunquam  habere potuisset, nisi Deus ei per misericordiam suam illam tribueret. Ut ergo Deus ab homine placari posset, Deus dedit gratis homini quod homo ex debito Deo redderet. Dedit homini hominem, quem homo pro homine redderet; qui ut digna recompensatio fieret, priori non solum equalis, sed et maior esset. Ut ergo pro homine redderetur, homo maior homine factus est Deus homo pro homine; et dedit se homo homini, ut se acciperet ab homine. Incarnatus est Deus Dei Filius, et datus est hominibus Deus homo Christus, sicut Isaias dicit: Puer natus est nobis, et filius datus est nobis. Et uocabitur nomen eius Admirabilis, Deus fortis, etc.  Quod ergo homini datus est Christus, Dei fuit misericordia; quod ab homine redditus est Christus, hominis  fuit iustitia. In natiuitate enim Christi iuste placatus est Deus homini, quia talis homo inuentus pro homine, qui non solum, ut dictum est par, sed et maior esset homine. Ideo in natiuitate Christi angeli mundo pacem nuntiant dicentes: Gloria in excelsis Deo, et in terra pax hominibus bone uoluntatis . Sed adhuc supererat homini, ut sicut restaurando damnum placauerat iram, ita quoque pro contemptu satisfaciendo, dignus fieret euadere penam. Sed hoc conuenientius fieri non poterat nisi ut penam, quam non debebat, sponte et obedienter susciperet, ut de pena, quam per inobedientiam meruerat, eripi dignus fieret. Hanc autem penam homo peccator soluere non poterat, qui, quamcunque penam susciperet, non nisi digne et iuste propter  primi contemptus reatum sustineret. Ut ergo homo iuste debitam penam euaderet, necesse fuit ut talis pro homine penam susciperet qui nil pene debuisset. Sed talis nullus inueniri poterat nisi Christus. Christus ergo et nascendo debitum hominis Patri soluit, et moriendo reatum hominis expiauit, ut cum ipse pro homine mortem quam non debuit sustineret, iuste homo pro ipso mortem quam debebat euaderet, et iam locum calumniandi diabolus non inueniret, quia, et ipse homini dominari non debuit; et homo liberari dignus fuit. Idem itaque et iudicium nostrum et causam nostram fecit: causam, quia nascendo debitum Patri pro nobis soluit, et moriendo reatum expiauit; iudicium uero, quia descendens ad inferos et portas mortis frangens,  captiuitatem que ibidem tenebatur liberam eduxit.



CAP. IX. Quomodo Deus dextrum, et sinistrum oculos habere dicatur.

Oculi eius in pauperem respiciunt; palpebre eius interrogant filios hominum . Deus oculos habere dicitur, quia bonorum et malorum uias iugiter contemplatur. Et quasi sinistrum oculum habet, quando malos ad damnationem preuidet. Dextro autem aspicit, quando in prescientia sua bonos ad salutem disponit. Isti oculi palpebras habent, que aliquando aperiuntur. Quando in hac uita Deus bonis prospera et malis aduersa tribuit, quasi palpebras leuat, quia se uidere opera hominum bona et mala, etiam presenti retributione, manifestat. Quando  uero bonis aduersa et malis prospera euenire permittit, quasi palpebras clandit quia, dum merita singulorum quodammodo dissimiliter recompensat, quasi quid factum sit se uidisse dissimulat. Iste palpebre interrogant filios hominum, quia inde Deus cor humanum tentat, unde aliquando similia, aliquando dissimilia, semper tamen iusta meritis hominum recompensat. Item oculi eius in pauperem respiciunt. Duo sunt, pastor est lupus; ambo in ouem respiciunt, alter ut rapiat, alter ut custodiat. Item: Ocuti eius in pauperem respiciunt; insidiatur lupus in abscondito quasi leo in spelunca sua. Insidiatur ut rapiat pauperem . Oculi eius, id est pastoris in pauperem respiciunt, ut seruent eum. Hinc est lupus, hinc est pastor. Ouis in medio est  pauper, pastor Deus, lupus diabolus. Hinc pastor illinc lupus. Nunquam ex uno latere occurrunt. Si pastor a dextris, lupus a sinistris. A dextris est mihi ne commouear . Si pastor a sinistris, et diabolus stet a dextris eius, et obseruat lupus, et cum pastor elongat, lupus appropinquat; cum pastor redit, lupus recedit. Egredietur diabolus ante pedes eius. Omne autem iudicium procedit ab oue. Timida [tumida] deseritur, timida uisitatur; deseritur, ne presumat; uisitatur, ne desperet. Ideo: Ne declines in ira a seruo tuo . Et: uelociter exaudi me, Domine ; Defecit spiritus meus .



CAP. X. Quod locutio sit in uoce et opere; et quis uanitatem in corde habeat, quis loquatur; et quis loquatur eam ad proximum.


uana locuti sunt unusquisque ad proximum suum . Locutio non incongrue intelligi potest, non solum in uoce, sed etiam in operatione, quia indicium cordis non solum uox est, sed etiam exhibitio operis. Scimus autem quod uanum est omne quod transit. Ille uanitatem in corde habet qui transitoria diligit. uanitatem loquitur, qui pro hac uita transitoria immoderate laborans ipso suo studio, et opere eam se diligere ostendit. uanitatem autem ad proximum suum loquitur qui exemplo suo eum ad petenda transitoria cohortatur.



CAP. XI. Qui sint timorem Dei habentes, et Christo credentes et quomodo uia pacis Christus cognoscatur.


uiam pacis non cognouerunt; non est timor Dei ante oculos eorum . Qui timorem Dei ante oculos habere noluerint, uiam pacis agnoscere non possunt. Sed si timorem Dei ante oculos haberent, procul dubio uiam pacis agnoscerent. Sicut ipse Dominus in Euangelio Iudeis loquens: Si crederetis in uit, Moysi, crederetis forsitan et mihi . Quid enim in Moyse nisi legem, et quid in lege nisi timorem Dei intelligere debemus? Et quid in Christo nisi gratiam et ueritatem accipimus? Quid est ergo Moysi credere, nisi accepte legis mandata fideliter obseruare? Obseruare autem mandatum, hoc est uere timere Deum sicut scriptum est: Qui timet Deum, nichil negligit . Et sicut in  Psalmo dicitur. Beatus uir qui timet Dominum: in mandatis eius uolet nimis. Quid est autem Christo credere? nisi confiteri, et agnoscere gratiam, et ueritatem Dei, hoc est redemptionem humani generis, et salutem omnium per Christum compleri, et in Christo consistere, eamque cum amore et deuotione suscipere. In qua uidelicet gratia uia pacis agnoscitur, quia homini aditus ad Deum reconciliationis aperitur. Dicatur ergo contumacibus et transgressoribus legis qui timorem Dei ante oculos non habebant, et ideo uiam pacis, hoc est Christum, non agnoscebant, dicatur: Si crederetis Moysi, crederetis forsitan et mihi. Ac si diceret: Si seruassetis legem, intelligeretis ueritatem. Si audiuissetis preceptorem, cognosceretis Saluatorem. Scio  quidem quod me Deum cognoscere non potest, qui a me illuminatus non est. Et ideo uos non creditis, quia a me illuminati non estis. Ego autem idcirco uos ad me cognescendum non illumino, quia uestram contumaciam et preuaricationem scio; et dignum est ut me presentem iam non cognoscatis cuius precepta, prius ad uos per Moysem missa, seruare noluistis. Audiant hoc illi qui precepta Dei non custodiunt, et tamen secreta Dei se comprehendere posse presumunt. Audiant quod dicitur: Si crederetis Moysi, crederetis forsitan et mihi. Hoc est enim aperte dicere: Habetote experimentum uirtutis, si habere uultis agnitionem ueritatis. Neque enim potest perfecte cognoscere bonum qui boni  adhuc non attigit experimentum. Idem est quod alibi dicitur: Scrutamini Scripturas . Quasi unicuique diceretur: Experire, et disce; fac, et intellige, id est faciendo melius quam loquendo inuestigas; cum expertus fueris, tunc fideliter diiudicas. Necesse est ergo ut, si nondum agnita cognoscere cupimus, in iis que iam cognouimus torpentes non simus, quia quisquis timorem Dei non custodit, ut bonum quod potest faciat, ille non solum maiora dona percipere dignus non est, sed eo ipso etiam priuari quod iam perceperat. Si igitur Iudei idcirco uiam pacis, hoc est Christum cognoscere non potuerunt, quia timorem Dei, in custodiendo mandata ante oculos habere noluerunt, patenter nobis ostenditur, quod per experimentum  boni operis apertissime peruenitur ad agnitionem ueritatis.

Sed adhuc testimonium Psalmiste, quod supra positum est, ad moralem intelligentiam adaptare uolumus, ut in eo non solum doctrine, sed et discipline ordinem esse ostendamus. uiam, inquit, pacis non cognouerunt. Non est timor Dei ante oculos eorum . Anima duas uias habet: Unam bonam, et alteram malam, per quas ambulat non passibus pedum, sed desideriorum. Una uia est caritas, altera cupiditas. Cupiditas est amor huius mundi. Charitas est amor Dei. Anima, que Deum diligit quibusdam amoris passibus per caritatem ad Deum currit. Animam que mundum hunc diligit  affectus carnis ad ea que amat per cupiditatem abducit. Charitas autem uia pacis est, quia in amore Conditoris currens animus, nichil quod ledat, inuenit. Cupiditas uia pacis non est, quia mentem per multos labores, et dolores distrahit. Huius uie porte sunt sensus corporis, quia per eos animam concupiscentia educit. Sed inter has portas prima est uisus, quia oculi aliorum sensuum duces sunt, et eos fere in omni actione ad concupiscentiam precedunt; dum enim gustare desideras, prius manum porrigis, ut accipias. Sed priusquam accipis, uisum dirigis ut eligas: Hoc ordine, et primum peccatum perpetratum est: uidit mulier lignum, quod esset pulchrum uisu, et ad uescendum suaue, et tulit de fructu eius, et comedit . Primum uidit,  deinde attigit et tulit, demum gustauit. Si non uidisset, nec tetigisset, nec gustasset. Ecce quomodo uisus ante alios sensus in concupiscentia etiam in ipso uisu fuit. Cum enim dicitur, uidit quod esset pulchrum uisu, ecce in uisu concupiscentia uidendi. Cum dicitur, et suaue, ecce in uisu concupiscentia tangendi. Cum dicitur ad uescendum, ecce in uisu concupiscentia gustandi. Non solum igitur uisus in concupiscentia precedit sensus alios, uerum etiam omnes alii sensus in concupiscentia uidendi precedunt semet ipsos; et totum quodammodo in uisu prius per delectationem agitur quidquid postmodum a ceteris sensibus in operatione perpetratur. Ideo dixit Dominus: Qui uiderit mulierem ad concupiscendum, iam mechatus est in corde suo , quia profecto animus uidendo totum delectabiliter cogitat quidquid eum postmodum in agendo delectat. Si igitur porta oculorum bene munita fuerit, tota illa interior ciuitas cordis nostri ab insultu uitiorum quieta erit. Sed huic porte nullus custos esse potest melior quam timor Domini, ut ille uidelicet carnalem mentem, que lubrica est, ne ad antiquas delectationes redeat, semper in proposito discipline configat atque cerceat. Hanc custodiam Psalmista desiderabat, cum diceret: Confige timore tuo carnes meas . Et Sapientia hanc custodiam nos habere monuit, quando uirtutis studium aggredienti formam discipline prescripsit, dicens: Fili, accedens ad seruitutem Dei sta in timore,  et prepara cor tuum ad tentationes . Sta in timore, ne te blandimenta carnis seducant. Prepara cor tuum ad tentationes, ne aduersa superuenientia frangant. Lasciuiam carnis per timorem comprime; pressuram tribulationis per patientiam uince. Duo quippe ista sunt, que precipue inchoantium propositum labefactare solent, incumbentium scilicet tentationum molestia, et preteritarum delectationum memoria. Ille namque dum solito grauiores superueniunt, sepe pusillanimes per impatientiam deiiciunt. Iste uero dum solito male dulces redeunt, per incontinentiam incautos se ducunt. Donamus ergo custodem optimum ante oculos nostros timorem Domini, ut dum scilicet ipse reliquorum sensuum duces custodit, omne sequentium  actionum corpus sanum, et integrum esse possit. Hanc custodiam Isboseth, quia domui sue preficere noluit, in inguine uulnus mortis accepit , quia quisquis sensus suos timore Domini munire negligit, huic subito irrepens delectatio carnis uitam anime exstinguit. Recte ergo dicitur: uiam pacis non cognouerunt; non est timor Dei ante oculos eorum, quia quisquis foris sensus suos per timorem Dei a delectatione carnis non restringit, que sit interni amoris dulcedo gustare non poterit.



CAP. XII. Quid Deus homo factus inuenerit in mundo quod suum esset; et quid, quod diaboli; et quomodo uterque pro suo iure certauerit.

Funes ceciderunt mihi in preclaris; etenim hereditas mea preclara est mihi . Deus per  hominem mundum redempturus in mundum uenit, et toti mundo diabolum dominantem inuenit. Deus per hominem mundum uisitans in propria uenit , et homo per Deum, mundum non amans, ubi caput reclinaret non habuit. Deus homo in hoc mundo elementis imperauit, et homo Deus de hoc mundo regnum se non habere dixit. Ergo ad aliquid totum Dei erat, et ad aliquid totum diaboli. Totum Dei erat, quod ipse fecerat, et totum diaboli, quod ipse possidebat. Deus in principio mundum creauerat, et diabolus a principio mundum possidebat. Ergo certamen factum est Deo, et certamen factum est diabolo. Deus dixit se quod suum erat debere recipere; diabolus dixit se post tam longam negligentiam sua possessione non priuandum. Deus  dixit aliena eum fraudulenter abstulisse et uiolenter tenuisse; diabolus dixit eum nec, cum abstulit, contradixisse, nec, cum tenuit, aliquando repetiisse. Deus dixit potentem se ad sua recipienda, si uellet, uiribus uti; diabolus dixit contra iustitiam non debere uiribus abuti. Deus dixit iustum non esse, si quod pie creauerat perire permitteret; diabolus dixit iniustum non esse, si quod sponte perierat non restauraret. Deus dixit se uelle misereri per benignitatem propriam; diabolus dixit se nolle pati damnum per potestatem alienam. Deus dixit iustum esse ut de peccato penitentes ad salutem reciperentur; diabolus dixit. iustum non esse ut in peccato persistentes ad salutem cogerentur. Deus dixit se uenisse  non ut nolentes cogeret, sed ut uolentes adiuuaret; diabolus dixit interim pro tempore equanimiter se passurum uolentes perdere, si nolentes retineret. Deus dixit se in aliena ad gehennam manum non mittere, si sua redderentur; diabolus dixit se aliena paratum reddere, si sua non auferrentur. Deus dixit nullum se a misericordia posse repellere; diabolus dixit, si omnes perderet, non se posse equanimiter tolerare. Deus dixit se suadere ut in toto ab alieno iure secederet; diabolus dixit se postulare ut saltem pro reuerentia pristine dominationis aliqua in parte requiem sibi non negaret. Deus dixit se, cum prius potiora elegisset post illi abiectiora concessurum; diabolus dixit iure se si electionem habere non posset, saltem partitionem facturum.  Deus dixit se priuilegio dominationis utriusque potestatem uindicare; diabolus dixit se quia iam amplius non posset, nichil ex iure, sed ex permissione postulare. Deus dixit se tantum ei permissurum, quantum etiam auari famem satiare possit; diabolus dixit se non tantum accepturum, quin amplius cupiat, si fieri possit. His dictis, iussit Deus tendi funiculos in partitionem, et inuenit uirentia, et irrigua in uallibus imis, minora spatio, maiora pretio; et hec precepit seponi ad partem alteram; deserta autem, et arida in ruribus, et montibus altis, lata, et aspectu patentia, magna spatio, uilia pretio, et hec iussit ad alteram partem discerni. Tunc mandauit diabolum adesse; et assistenti sic ait: Ne forte aut uiolentiam iudicantis, aut auaritiam dantis  causari ualeas, quidquid oculus tuus uidet, tibi dabo. Tunc diabolus, qui omne sublime considerat, et humilia non ualet intueri, leuans oculos aspexit montes altos, et saxa prominentia in rupibus ac deserta patentia, et quasi totum sibi cessisse glorians, despexit quod Deus elegerat. Tum Deus increpitans ac cecitatem elati deridens ait: Funes ceciderunt mihi in preclaris . Tu laudas quod uides, et ego te laudo quod uideo. Tu in imo es, et propterea oculis tuis nisi in alta, et exstantia non patent. Ego desuper contemplor, quam habeant amenitatem humilia. Etenim hereditas mea preclara est mihi .



CAP. XIII. Quid sit prouidere Dominum in conspectu suo semper.

 Prouidebam Dominum in conspectu meo semper . Dominum prouidet, qui in tribulatione positus, spem in Domino habet. Quasi enim prouidere est de presenti tribulatione futurum auxilium exspectare. Sed si quando diuturna exspectatione fatigatus animas spem ceptam deserit, quasi conspectum a Domino auertit. Semper autem in conspectu suo Dominum prouidet qui, in pressura constitutus, et diuinum auxilium quandoque sibi adfuturum confidit, et spem ceptam usque in finem non deserit



CAP. XIu. Quibus et quando Dominus et diabolus a dextris et a sinistris sint.

Quoniam a dextris est mihi, ne commouear . Dominus a sinistris est, quando exterius salutem temporalem tribuit. Dominus a dextris est, quando interius uirtutes anime custodit. Diabolus a sinistris est, quando foris per aduersa impugnat. Diabolus a dextris est, quando intus per uitia tentat. Hinc est quod de reprobo Scriptura loquitur, dicens: Diabolus stet a dextris eius . Diabolus quippe interpretatur deorsum fluens, quia de illa prime conditionis sue gloria per superbiam cecidit. Tunc ergo diabolus nobis a dextris stat, quando ille qui de celo cecidit, nos sibi per consensum peccati subiiciens, in nobis ascendit. Quando enim nos cadimus, diabolus erigitur; quando nos surgimus, ipse prosternitur. Hinc Ieremias plangit, dicens: uide, Domine, afflictionem meam, quoniam  erectus est inimicus meus . De hac etiam sinistra in Euangelio dicitur: Si quis te percusserit in sinistram maxillam, prebe ei et alteram . Sinistram quippe maxillam percutit qui exterius nocet. Cui nos dexteram maxillam prebemus, si contra exteriora damna, anime uirtutes opponimus, ut scilicet tanto minus foris periculum timeamus, quanto certius presidium intus est in quo confidimus



CAP. Xu. Letitia impleri ubi detur.

Adimplebis me letitia cum uultu tuo . In hac uita mortali aliquando letari possumus; impleri letitia non possumus, quia et si quedam sunt que letificant, multa sunt que contristant.



CAP. XuI. Dextera et sinistra Dei que sint, et ubi delectatio usque in finem.


Delectationes in dextera tua usque in finem . Sinistra Dei bona sunt temporalia; dextera Dei bona eterna. In temporalibus autem bonis delectationes quedam sunt; sed usque in finem non sunt, quia in hac uita semper gaudium dolor sequitur, et omnis delectatio amaro fine terminatur. In dextera autem Dei delectationes usque in finem sunt, quia in uita eterna nec gaudia in merorem, nec delectationes in dolorem mutari possunt.



CAP. XuII. De tribus orantium generibus.

Auribus percipe orationem meam; non in labiis dolosis . Ideo exaudiri postulat, quia non solum labiis, sed corde orat. Tria sunt genera orantium: alii qui solis labiis, alii qui solo corde,  alii qui et labiis et corde orant. Qui solis labiis orant dolosi sunt, quia non habent in corde quod ore proferunt. Qui corde et labiis orant, ueraces sunt, quia sicut loquuntur, ita sentiunt. Qui solo corde orant, deuoti sunt, quia orationem suam a Deo tantum audiri uolunt. Quando ergo in oratione uerba proferimus, si cogitamus quod loquimur, facimus quod debemus. Si autem uerba orationis fundimus, aliud quodcunque in corde uersamus, etiam si illud bonum sit, quia tamen ordinatum non est, prorsus a culpa liberi non sumus, ita tamen si id quod dicimus intelligere ualemus. Si quis autem non intelligens uerba orationis proferat, et si non intelligere ualet quod dicit, si tamen bona intentione dicit, sine  fructu non erit. Si autem orantes uana cogitamus, etiam, si ueritatem loquimur, cogitando uanitatem uani efficimur. Si autem dum os ueritatem loquitur in corde turpitudo uersatur, iam non solum uani, sed etiam abominabiles in conspectu Dei reputamur. Aliud tamen est, quando homo, hec inuitus patitur atque aliud, quando in eis per deliberationem delectatur.



CAP. XuIII. De examine bonorum et malorum, sed non mediocrium.

Igne me examinasti, et non est inuenta in me iniquitas . Examen in libra est illud desuper in quo perpenditur ad quam partem pondus seorsum inclinet. Igne ergo tribulationis iustus examinatur, quia perfecta uirtus in aduersitate cognoscitur. ualde  mali iam examinati sunt, quia per iniquitatis pondus ad sinistram partem se inclinauerunt. ualde boni examinati sunt, quia per grauitatem constantie et perseuerantiam uirtutis ad dextram se conuerterunt. Mediocres adhuc examinati non sunt quia ad quam partem pertineant humana iudicia necdum discernere possunt.



CAP. XIX. De uiis duris huius uite, et qui eas custodiunt propter uerba labiorum Dei.

Propter uerba labiorum tuorum, ego custodiui uias duras . In hac presenti uita in uia sumus: quia per hanc ad aliam uitam transimus. Sed quia humana infirmitas diu in eodem persistere non potest, tot quasi uias ingredimur, per quot actiones uariamur. Quia uero in hac uita nichil sine labore facere  possumus, quasi gradientes duras uias habemus. Sed has duras uias illi non custodiunt qui in hac uita delectari querunt. Qui autem sponte hic se humiliant et affligunt, ii duras uias custodiunt. Sed quis est qui Deo dicere potest: Propter uerba labiorum tuorum ego custodiui uias duras? Que sunt uerba labiorum eius? uerba labiorum nostrorum peccata nostra sunt. Sicut dicitur in Psalmo: Longe a salute mea uerba delictorum meorum . uerba labiorum Dei precepta eius sunt. Quisquis ergo preteritorum delictorum conscius, sponte per penitentiam se affligit, is propter uerba labiorum suorum uias duras custodit. Qui autem laborat ne precepta Dei transgrediatur, et ut uoluntatem eius impleat, suis uoluntatibus uim facit, is propter uerba labiorum  eius uias duras custodit. Ille soluit debitum; hic implet preceptum. Deus enim homini precipit ne cadat. Sed cum ceciderit, iam non precipit, sed monet ut resurgat; preceptum namque non pertinet nisi ad obedientes: sed qui in peccato adhuc permanet, obediens non est. Cum autem penitendo ad obedientiam redit, dignus efficitur ut preceptum accipere possit.



CAP. XX. De uiis, et semitis Dei.

Perfice gressus meos in semitis tuis, ut non moueantur uestigia mea . uie Dei sunt precepta leuia. Semite Dei sunt strictiora mandata, in quibus pauci ambulare possunt. In uia Dei ambulat qui proximo suo malum non facit. In semita Dei  ambulat qui etiam malum inferentem diligit. Qui uero adhuc ambulare nescit in semita, sepe mouetur a uia, quia sepe caritatem deserere cogitur qui non didicit adhuc diligere, nisi eum a quo amatur.



CAP. XXI. Dextera Dei, que sit et qui ei resistant: et quomodo ab eis custodiri cupiat iustus.

A resistentibus dextere tue custodi me ut pupillam oculi . Dextera Dei est Christus, quia per eum Deus pater operatus est propitiationem nostram. uel dextera Dei potiora sunt opera eius, id est eterna bona. Illi ergo dextere Dei resistunt qui uel male credendo, uel male uiuendo Christo contradicunt. Dextere Dei resistunt qui terrena amantes eterna bona querere contemnunt. Ab his omnibus  custodiri iustus desiderat, ne uidelicet malo exemplo illorum prouocatus ad iniquitatem cadat. Sed quomodo se uult custodiri? Audite quomodo: ut pupillam, inquit, oculi. Multum diligenter uult custodiri is qui uult custodiri ut pupilla oculi. Pupilla quidem pars oculi modica est et tenera, sed tamen pretiosa. Diligenter custoditur, quia multum custoditur. Mystice oculus Dei est Ecclesia sanctorum; pupilla oculi est humanitas Christi. Per pupillam animal aciem dirigit, ut ea que foris sunt discernat; et Deus Pater omne iudicium Filio dedit; et neminem nisi per Filium iudicat, quasi lumen a tenebris, sic iustos discernens ab iniustis. Quid est ergo quod iustus se custodiri uult ut pupillam oculi? Christus multa aduersa in hoc mundo passus est;  sed per pressuram tribulationis ad gloriam resurrectionis peruenit. Hoc igitur nos debemus orare ut custodiamur sicut pupilla oculi, uidelicet non ut nichil mali patiamur in hoc mundo, sed ut per mala presentia transeamus ad gaudia eterna.



CAP. XXII. Que sint ale Dei, sub quibus protegamur.

Sub umbra alarum tuarum protege me .

Duas alas habet Deus, misericordiam et caritatem. Per misericordiam peccatores protegit; per caritatem iustos. Ille ergo non sub umbra ale, sed umbra alarum protegi se postulat qui et in quibusdam misericordia se indigere agnoscit, et in quibusdam dignum amore sperat.



CAP. XXIII. Faciem et latus currenti opponere, quid sit.


A facie impiorum qui me afflixerunt . Inimicus quasi faciem nobis opponit, quando currenti in desiderio Dei animo praua delectatio obsistit. A latere est inimicus, quando currentem fatigat tentatio, sed a cursu praua delectatio non retardat.



CAP. XXIu. Preuenire, et supplantare quid sint.

Exsurge, Domine, preueni eum, et supplanta eum . Preuenire currentis est, supplantare luctantis. Nam qui ad finem propositi operis tendit, quamuis non passibus pedum, promotione tamen actionum currit. Diabolus ergo in passione Christi cucurrit, quia eum quem purum hominem existimabat,  per traditionem ad passionem, per passionem ad mortem, per mortem ad damnationem ducere uoluit. Similiter cucurrit Deus, quia eum per traditionem ad passionem, per passionem ad mortem, per mortem ad resurrectionem promouere disposuit. Utrique ergo cucurrerunt, et Deus, et diabolus; sed diabolus preuentus est, quia, ne ad finem propositi sui peruenire posset, diuina uirtute est impeditus. Et supplanta, inquit, eum. In passione Christi diabolus cum Deo luctabatur; diabolus foris luctabatur ut deiiceret; Deus intus luctabatur ut sustineret. Sed diabolus supplantatus est, quia occulta quadam uirtute et sapientia Dei subito et ex improuiso est deiectus.



CAP. XXu. Quod framea sit Christi anima; que partem ab inferno abscidit.


Eripe animam meam ab impio, frameam tuam ab inimicis manus tue . Anima Christi framea est, id est gladius Dei, quia per Christum dum Deus electos suos redemit, quasi quedam membra precidit a corpore diaboli. Unde alibi dicitur: Ero mors tua, mors; morsus tuus, inferne . Deus enim quasi infernum momordit, quando descendens ad inferos, quosdam inde abstulit, quosdam ibi reliquit. Dicit ergo, eripe animam meam ab impio per frameam tuam. Ac si diceret. Si prius gladium, quo pugnaturus es non custodis, quomodo eos, qui per gladium saluandi sunt, liberare poteris?



CAP. XXuI. Quomodo Deus noster est liberator noster, refugium nostrum, firmamentum, fortitudo, Deus, adiutor, spes, protector, cornu salutis, susceptor, etc.


Diligam te, Domine, fortitudo mea: Dominus firmamentum meum, et refugium meum, et liberator meus. Deus meus, adiutor meus, et sperabo in eum, protector meus, et cornu salutis mee, et susceptor meus . Humanitas Christi in resurrectione loquitur: Diligam te, Domine. In periculis timor; post pericula amor. Diligam te, Domine. Causas dilectionis subiungit, quia fortitudo mea, quia firmamentum, quia refugium meum, quia liberator meus. Conuerso ordine narrat usque ad ipsum diuine gratie principium mente recurrens. Primum liberator, quia hominem a potestate diaboli eripuit; deinde refugium, quia de propriis uiribus diffidentem, benigne ad patrocinandum excipit. Deinde firmamentum, stanti  ne cadat. Deinde fortitudo pugnanti ut uincat. Liberator per baptismum, refugium per penitentiam, firmamentum per patientiam, fortitudo per uictoriam. Ecce quo ordine euasit malum. Deinde secundus uersiculus. Quomodo consecutus sit bonum. Deus meus, quia per fidem illuminat. Adiutor meus, quia ad bene operandum adiuuat. Sperabo in eum, quia cor ad amorem sui inflammat. Protector meus, quia supra id quod ferre possumus, tentari non permittit. Cornu salutis mee, quia etiam persequentem diabolum nos contemnere facit. Postremo susceptor meus, quia finito cursu peruenientibus celum aperit. In cornu fortitudo signatur. Cornua confusionis est superbia; cornua salutis est fiducia bona.



CAP. XXuII. Dolores, et laquei mortis, et inferni, et torrentes iniquitatis, qui sint.


Circumdederunt me dolores mortis et torrentes iniquitatis conturbauerunt me. Dolores inferni circumdederunt me; preoccupauerunt me laquei mortis . Dolores mortis, passibilitas, et mortalitas. Torrentes iniquitatis, huius mundi uanitas. Dolores inferni, pena eterna. Laquei mortis, originalis culpa. Dolores mortis, et dolores inferni circumdederunt, quia illos homo ante Christum euadere non potuit. Torrentes iniquitatis conturbauerunt, qui huius mundi uanitas ad actualia peccata hominem impulit. Laquei mortis preoccupauerunt, quia antequam homo actualiter peccatum perpetrare potuit, culpa originalis in eo fuit.



CAP. XXuIII. Salus humana et diuina quomodo homini impertiatur.


Et dedisti protectionem salutis mee  Salus humana est sanitas carnis, salus diuina integritas mentis. Hanc homo diligit; illam Deus tribuit. Hanc homo conseruat molestias fugiendo; illam Deus confirmat, molestias inferendo. Sic tamen si mens intus custoditur, ut nec per aspera carnis ad impatientiam proruat, nec per blanda ad lasciuiam emollescat. Tunc ergo Deus salutis sue protectionem nobis tribuit, quando animam nostram dum caro foris patitur, intus illesam custodit, ut pressura quam caro foris tolerat, intus ad mentis corruptionem non pertingat.



CAP. XXIX. Dextera et sinistra Dei quos suscipiat.


Dextera tua suscepit me . Sinistra Dei bona sunt temporalia; dextera Dei bona eterna. Et sepe contingit ut illos Deus spiritualibus bonis abundantius repleat quos inopia rerum temporalium exterius coangustat. Istos ergo, qui quasi foris per egestatem corruunt et intus uirtutum diuitiis solidati sunt, quasi sinistra Dei deseruit, et dextera suscepit.



CAP. XXX. De fine bono et malo, et de disciplina Domini in finem corrigente.

Et disciplina tua correxit me in finem . Est quidam finis bonus; et est quidam finis malus. Finis malus est profundum peccatorum; finis bonus consummatio uirtutum. Disciplina autem Dei in finem  corrigit, quia eos etiam, qui in profundum peccatorum lapsi sunt ad consummationem uirtutum perducit. O bona, o dulcis disciplina Dei! utinam cognoscamus eam! utinam suscipiamus eam! utinam sustineamus eam! Que tamen est ut uideamus, ut concupiscamus, ut apprehendamus, ut teneamus eam. In tribus consistit: in preceptis, in tentamentis, in flagellis. In preceptis experitur Deus obedientiam tuam, in tentamentis constantiam, in flagellis patientiam. Precepta obedienter suscipe, tentamentis constanter resiste, flagella patienter sustine. Hec tamen tria, id est obedientia, constantia, patientia, sibi inuicem deesse non possunt, quia in singulis omnia necessaria sunt. In preceptis quidem, ut ea primum obedienter  suscipias, deinde constanter perficias, postremo tempus retributionis patienter sustineas. In tentamentis autem obediens esse debes, ut si forte Deus uitiorum incursu te sollicitari et ad tempus uoluerit fatigari, per elationem non contradicas; constans, ne per delectationem ad consensum defluas; patiens, ne importunitate, uel instantia tentationis tandem aliquando emollescas. Hoc autem precipue dicimus propter quosdam minus discretos qui, spiritualis studii mondum ignorantes, post prima initia bone conuersationis, ita a tentatione uitiorum liberi esse uolunt, ut si se uel te tenuiter delectatione illicita pulsari persenserint, statim tumido corde infirmitatis sue obliti contra Deum murmurent; et si uel modicum fatigentur, per inconstantie et impatientie  uitium eneruati, ad consensum iniquitatis declinent. Sed nesciunt isti quam pia sit dispensatio Dei. Ut mala que iam uoluntate dimisimus quamuis inuiti adhuc in tentatione sentiamus, quatenus in eis nunc expietur, cum cruciant, quod prius in eis commissum est, cum delectabant; et nostre infirmitatis memores dum semper cogimur reminisci quod fuimus, non nos extollat quod sumus. Preterea etiam cum mala nostra cum tanta difficultate uincimus, amplius peccare timeamus. Cum itaque tot utilitates ex tentatione proueniant, oportet, quoties tentamur, dispensationem Dei inobedienter excipere, et constanter praue delectationi contraire, et patienter uiolentiam tentationis sustinere, quatenus, et fatigatio nostra nobis placeat, et tamen delectatio  praua ad consensum non accedat. In flagello autem obedientiam seruat qui, et si causam percussionis sui ignoret, tamen contra Deum non murmurat. Constans autem, et patiens est quem nec pondus tribulationis opprimit, nec diuturnitas frangit. Primus ergo gradus discipline Dei est custodia mandatorum. Secundus gradus est pugna tentationum. Unde manifestum est quod ii qui mandata Dei non custodiunt, adhuc in disciplina Dei esse non ceperunt. Qui autem sub disciplina Dei non est, ad hereditatem filiorum Dei pertingere non potest. Nemo ergo contemnat disciplinam Dei, quia, si peccator est, necessaria est illi, ut corrigatur; si iustus est, necessaria est illi ut erudiatur. Propterea iste qui eam ad correctionem acceperat, adhuc eam ad  eruditionem necessariam sibi esse confirmat: ut sicut correctus expiauit culpas preteritas: ita eruditus cautelam habeat contra culpas futuras. Dicat ergo: Disciplina tua correxit me in finem; disciplina tua ipsa me docebit .



CAP. XXXI. Quid subtus, et quid supra nos; et cuius uestigia non infirmentur.

Dilatasti gressus meos subtus me; et non sunt infirmata uestigia mea . Subtus nos est quidquid transitorium est, et caducum; quod autem eternum est, supra nos est. Mens ergo iusti supra se dilatatos gressus habet, quia quanto altius per contemplationem in amorem eternorum dirigitur, tanto amplius desiderio gustate dulcedinis dilatatur.  Cum autem in rebus transitoriis subtus se per cogitationem ambulat; ipsa eam quodammodo sue occupationis molestia coangustat; et toties intra semetipsam stringitur, quoties foris aduersis occurrentibus prepeditur. Sed fit nonnunquam ut etiam subtus se mens diuino amore succensa, dilatatos gressus habeat, quia dum totam se intus per desiderium retinet, et si foris per operationem occupata sit, nullius tamen molestie aduersitas libertatem eius coangustat. Unde recte cum dixisset: Dilatasti gressus meos subtus me, statim subiunxit dicens: Et non sunt infirmata uestigia mea. Quando enim gressus in lubrico figitur, et si pes fortis permaneat, uestigia tamen eius infirmantur. Ita quoque necesse est ut qui uel modicam in rebus perituris  fiduciam posuerit, etsi per turpia desideria non langueat, tamen, quia transitorium est quod amat, stabilis non fit; et cum labi ceperit cui innititur, mox innitentis uestigia ab ipsa sua stabilitate infirmentur. Cum autem totum animi desiderium in eternis figitur: quasi pede in soliditate constituto, uestigia non infirmantur.



CAP. XXXII. Quid sint inimici spirituales, et quomodo eos persequamur.

Persequar inimicos meos, et comprehendam illos: et non conuertar donec deficiant . Quosdam spirituales inimicos habemus, qui nobis insidiantur, qui quanto magis occulti sunt, tanto amplius nocere possunt. Hi sunt motus carnales, qui in corde nostro oriuntur, et quia de latentibus desideriis  prodeunt, incautos sepe sub specie uirtututum fallunt. Quos tunc nimirum persequimur, quando ipsam originis eorum radicem subtiliter inuestigamus, quatenus, dum illos illicito motu oriente pulsare senserimus: statim de qua affectione ille natus sit, et ad quem finem eius appetitus tendat, perspicere studeamus. Hoc fortassis qualiter fieri possit citius agnoscetur, si eius aliquod exemplum in medium proponatur. uerbi gratia: Est aliquis, qui, de seipso plusquam oportet sentiens, occulta superbia laborat. Hic ergo si forte inter ceteros, uel ad colloquendum, siue ad consulendum consederit, quia se singulariter sapientem existimat, singulariter se audiri debere putat. Si uero alios ad uerbum suum minus attentos fortassis uiderit,  suumque consilium repudiari aliquando perspexerit, statim per impatientie uitium tumeus, totum, quod contra uoluntatem suam agitur, ad iniuriam suam fieri arbitratur. Et quia eos non ratione, sed odio potius aut inuidia ad contemptum sui excitatos credit, iam omnino utpote a maleuolis suum colloquium subtrahere disponit. Cumque se immoderate lingua a locutione stringit, a caritate animus refrigescit. Oportet ergo ut, dum nos uel loquentes, uel consulentes minus audiri, et exinde cor nostrum aliquo fortassis subito dolore tangi senserimus, impetum animi nostri refrenemus, et hunc dolorem quasi inimicum a latere de insidiis prosilientem instanter persequamur, et latebram eius occultam, de qua prodiit, id est superbiam, et occursum eius  ad quem tendit, id est odium fraternum, perscrutantes, dum laqueos conspicimus, periculum caueamus. Comprehensus est inimicus, quia cum finem praui desiderii prouidemus, animum a consensu retrahimus. Sicut enim uitia inuestigando persequimur, sic comprehendimus inueniendo; et donec deficiant, non reuertimur, si ab instantia boni operis ante subiugationem uitiorum non relaxamur.



CAP. XXXIII. De timore seruili et custodia legis diuine et delectatione uana. De terra, firmamento, oculo, et necessitate uariis, deque humilitate.

Dulcis et rectus Dominus; propter hoc legem dabit delinquentibus in uia . Non est seruilis timor, ubi constitutio legis fit in electione uoluntatis. Primum timemus, deinde uiam eligimus, deinde  lex nobis proponitur qua in uia ambulemus. Legem custodientes, premium accipimus, in presenti anime iucunditatem, in futuro anime pariter et corporis beatitudinem: hoc est quod sequitur: Anima eius in bonis demorabitur, hoc est de presenti, et semen eius hereditabit terram , hoc est de futuro. Et satis eleganter spirituales delectationes exprimit, cum dicit: Anima eius in bonis demorabitur. Quidquid tenim carnaliter dulce est sue quidem delectationis experientiam fruentibus prestat, sed diu cum eis morari non potest, quia dum gustu appetitum prouocat, transitu desiderium fraudat. Spirituales autem delicie que nec gustate transeunt, nec reficientes decrescunt, nec satiantes tedium gignunt, diu cum fruentibus permanere  possunt. Sequitur:

Semen eius hereditabit terram. Terram, uiuentium in futuro in hereditatem accipiet pro bonis operibus suis, que per semen significantur. uel per terram caro accipi potest, quam in futuro immortalem et impassibilem accipiet, quisquis eam in presenti in opere uirtutum exercet. Sed quomodo illuc perueniet? Firmamentum est Dominus timentibus eum, et testamentum ipsius ut manifestetur illis . Qui uincentibus promittit premium, pugnantibus prestat adiutorium. Premium tale est, quia scilicet Dei testamentum, id est contestata promissio est ut ipse manifestetur illi uidelicet uidenti se. Adiutorium tale est, quia firmamentum est Dominus, id est protectio timentibus se. Ideo securus de promisso  fiducialiter curro. Oculi mei semper ad Dominum, quoniam ipse euellet de laqueo pedes meos . Oculus actionum intentio est. Oculos ad Dominum semper habet qui per intentionem ad amorem Dei dirigit omne quod agit. Cuius nimirum pedes a laqueo euelluntur, quia actio mala esse non potest, cuius amor Dei origo est. Sine periculo namque uia actionum curritur, cum intentio animi caritate duce gubernatur. Sed quis potest semper respicere Deum, nisi quem semper Deus respicit? Quia nimirum dilectionem hominis semper dilectio Dei sicut preueniendo excitat, sic subsequendo conseruat. Hoc est enim quod sequitur:

Respice in me ; ac si diceret: Ut te diligere  possim, tu dilige me, et ut amore tuo dignus sim, miserere mei  relaxando peccata mea. Quia unicus et pauper sum ego . Ideo respice, quia sum unicus: ideo miserere, quia pauper. Unicus enim plus diligitur, pauper plus doletur. Tribulationes cordis mei multiplicate sunt; de necessitatibus meis erue me . Que est paupertas tua. Tribulationes cordis mei multiplicate sunt. Non est periculosa afflictio carnis; que non frangitur constantia mentis. Cum autem dolor intima tangit; maius periculum est etiam si foris tribulatio desit. De necessitatibus meis erue me . Multe sunt necessitates bonorum in quibus periclitantur; quas fortassis melius cognoscemus, si eas distinguendo proponamus. Gemina siquidem est necessitas sanctorum;  altera quam intus, altera quam foris sustinent. Altera a proximis; altera a semetipsis. Quandiu enim in hac corruptibili carne uiuunt, molestias et tentationes, que ex carne corruptibili oriuntur, omnino declinare non possunt. In quibus tantum cum labore periculum est, ut eas quotidie sentire necesse sit; et tamen consentire eis nemo unquam sine graui detrimento possit. Altera necessitas est bonorum, quia cum inter malos quos declinare non possunt, conuersantur, ex illorum praua conuersatione quotidiana quadam persecutione uita eorum affligitur. Quos ita tolerare necesse est, ut nec propter iniquitatem eorum odio habeamus homines, nec propter amorem hominum, iniquitatis efficiamur consortes. Sed hoc sine humilitate et labore  nemo facere potest. Humilitate uidelicet, ne se per superbiam a consortio uanitatis diuidat; et dum malorum societatem habere contemnit, quasi de singulari iustitia perniciosius intumescat. Labore autem opus est, ut quorum societatem non deserit, semper fugere, quantum potest, studeat conuersationem. Hoc est quod sequitur: uide humilitatem meam et laborem meum .



CAP. XXXIu. Misericordiam et ueritatem Dei penitentibus esse necessariam.

Quoniam misericordia tua ante oculos meos est; et complacui in ueritate tua . Misericordia Dei est qua parcit, ueritas qua corrigit. Per misericordiam penitentes ab indulgentia non repellit; per ueritatem peccata puniens, causam, non personam  respicit. Quisquis ergo ad salutem peruenire desiderat, hec duo necesse est medicine Dei remedia non contemnat. Sine misericordia enim ueniam non consequitur; sine ueritate non emendatur. Sunt uero nonnulli, qui, dum culpas suas per misericordiam temeraria quadam presumptione a Deo relaxari expetunt, diuine correctionis flagella patienter sustinere nolunt. Et si fortassis aliqua se pro peccatis suis aduersa pertulisse cognouerunt, statim typo superbie eriguntur, eoque minus misericordiam Dei necessariam existimant, quo sua se factione apud diuinum examen plenius purgatos putant. Contra quos quod iste dicat, audiamus. Misericordia, inquit, tua ante oculos meos est, et complacui  in ueritate tua . Ac si diceret: Misericordiam tuam ubique mihi necessariam esse uideo; et tamen correctionis tue uerbera, quibus peccata mea districte punis, non solum non repello, sed et gaudens suscipio, imo etiam in ipsis misericordiam tuam non deesse cognosco. Complacui, inquit, in ueritate tua . Eleganter dictum, laudabiliter dictum, dictum imitatione dignissimum, complacui in ueritate tua. Quasi dicat: Non mihi nisi in tua ueritate mihi complaceo, quia quod tibi in me displicet, hoc etiam ipse reprehendo. In tua ueritate mihi complaceo, quia dum mea peccata persequeris flagellando, letificas me amore correctionis. Cur enim mihi in tua ueritate non placeam, qui in mea prius falsitate male mihi complacebam? Quoniam  misericordia tua ante oculos meos est; et complacui in ueritate tua.



CAP. XXXu. De agnitione, et dilectione ueritatis.

Ut uideam uoluptatem Domini, et uisitem templum eius . uidere uoluptatem Domini est ueritatem agnoscere uisitare templum eius est ueritatem diligere.



CAP. XXXuI. De tabernaculo Dei.

Quoniam abscondit me in tabernaculo suo . Tabernaculum Dei est Ecclesia catholica, in qua fideles laborant; et in procinctu cuiusdam spiritalis militie contra eras potestates pugnaturi excubant. In hoc autem tabernaculo illos Deus abscondit, quibus amorem quietis inspirando, eos  a strepitu huius mundi secretum expetere facit. Sed in abscondito tabernaculi protecti non sunt qui, in loco quietis, quiete uiuere nolunt.



CAP. XXXuII. Deum fortitudinem, et refugium esse pugnantium.

Quoniam fortitudo mea, et refugium meum es tu . Contraria loqui uidetur. Si enim timet, quomodo fortitudinem se habere dicit? Et si non timet, quare refugium querit? Sed mens humana, inter spem et timorem constituta, dum fortitudinem adiutoris sui considerat, de uictoria presumens sponte prouocat inimicum. Cum uero proptiam infirmitatem ad memoriam reuocat, superari metuens, querit refugium.



CAP. XXXuIII. De uanitate rerum temporalium.

 Odisti obseruantes uanitates superuacue . uox iusti est, presentem felicitatem despicientis. Superius commendauerat spiritum suum Deo; et quasi nunc quereres quid de carne fieri uellet, respondet se carnis curam non habere, quia uanitas est omnis caro. Quia ii etiam qui eam illicite et superflue amando omni studio et diligentia custodiunt, eamdem a corruptione seruare non possunt. Quos nimirum odit Deus, quia dum nimis rem corruptibilem diligunt, ad amorem Dei incorruptibilem non assurgunt. Odisti, inquit, obseruantes uanitates superuacue. Bene superuacue. Quia, etsi transitoria ad necessitatem appetimus, nunquam tamen ad superfluitatem diligere debemus carnemque morituram  non in deliciis fouere, sed ab incommodis his precipue, que ad salutem anime minus conducere uidentur defendere.



CAP. XXXIX. Reprobatio luxurie, auaritie, et superbie.

Dominus dissipat consilia gentium; reprobat autem cogitationes populorum, et reprobat consilia principum . Gentes intelliguntur peccatores, populi stulti, principes superbi. Consilium gentium est concupiscentia carnis, cogitatio populorum est concupiscentia oculorum. Consilium principum est superbia uite. Que omnia ideo Deus reprobat, quia mundus transit, et concupiscentia eius. Bene tamen populi cogitationes habent, non consilium, quia stulti in populis significantur.



CAP. XL. Occultos iustorum inimicos in iudicium re seruari, manifestos in hac uita etiam aliquando puniri.


Iudica, Domine, nocentes me; expugna impugnantes me . Nocentes sunt qui uoto malignitatis insidiantur. Impugnantes sunt qui aperte persequuntur. Iustus ergo occultos inimicos suos iudicari tantum, id est ad futurum iudicium seruari, manifestos expugnari, id est in hac uita etiam puniri postulat ut eorum pena manifesta alios ab iniquitate retrahat; quos prius eorum malitia per exemplum ad iniquitatem animabat. Ideo Deus omnipotens manifestas iniurias seruorum suorum sepius etiam in hac uita ulciscitur, ut quanti meriti sit apud eum iustitia, aperte demonstretur, quatenus hoc alios ad amorem iustitie  accendat: quod ipse auctor iustitie se eam tantum diligere manifestat.



CAP. XLI. De armis sapientie et scuto patientie.

Apprehende arma, et scutum; et exsurge in adiutorium mihi . Armis pugnamus; scuto tegimur. Mundus enim contra electos duobus modis pugnat, uerbo et gladio. uerbum falsitatis expugnamus per sapientiam; gladio aduersitatis resistimus per patientiam. In sapientia igitur accipimus arma, et scutum in patientia. Sed cur Deo dicitur: Apprehende arma, et scutum, nisi quia ille in nobis dimicans, aduersarios armat? Quia sicut ab ipso dona eius accepimus, ita sine ipso donis eius uti ad salutem non ualeamus.



CAP. XLII. De manifestis et occultis diaboli insidiis.


Eripiens inopem de manu fortiorum eius; egenum et pauperem a diripientibus eum . Quosdam diabolus aperta tentatione opprimit; quosdam occultis insidiis seducit. Unde in Scriptura sacra diabolus aliquando per leonem, aliquando per draconem exprimitur. Per leonem aperta eius fiducia, per draconem uero occulta eius uersutia significatur. Unde Psalmista hec duo tentationum genera exprimens, dicit: Eripiens inopem de manu fortiorum eius; egenum, et pauperem a diripientibus eum. Quis est enim inops, nisi qui uirtutum diuitias non habet? Et quis est pauper, nisi qui iam aliqua uirtutum dona accipere meruit, sed tamen adhuc ad perfectionem uirtutis non peruenit? Inopem ergo  manus fortiorum opprimit; pauperem uero manus diripientium affligit, quia nimirum antiquus hostis eos qui nulla uirtute roborati sunt uiolenter sibi per consensum iniquitatis subiicit. Ab his uero, qui iam aliqua spiritualis lucri bona colligere incipiunt, occulta direptione dona uirtutum tollit. His ergo quos aperta seuitia perimit, latro est; fur uero illis quos occulta fraude seducit. Unde, et his fortitudo necessaria est, ut possint aperte impugnantem uincere; illis uero circumspectio, ut possint occulte insidiantem cauere. Cum igitur diuina pietas quosdam contra apertam seuitiam inimici corroborando, quosdam autem contra occultas eius insidias per circumspectionem illuminando custodit, quid aliud facit quam inopem de manu fortiorum et a diripientibus  pauperem eripit, ut et illi euadant dominium, et isti caueant damnum?



CAP. XLIII. Quod temporalis malorum prosperitas, electis testimonium est eterne felicitatis.

Surgentes testes iniqui que ignorabam interrogabant me . Omnes iniqui qui temporalia bona eternis preferunt, cum in hac uita prosperantur, quasi in testimonium contra electos surgunt, quia dum ipsa sua felicitate de uisibilibus non loquendo, sed prosperando, testimonium perhibent, iudicium bonorum, quod de eternis, et inuisibilibus bonis dant, conuincere student. Unde recte, que ignorabam, inquit, interrogabant me. Mali enim bonos de presenti felicitate interrogant, quia, cum eis dulcis sit, mirantur, quod illi se ad appetitum eius non inclinant.  Sed qui hec non dulcis, sed amara bonis est, quidquid de eius laude in medium proferunt, hoc boni per experientiam non cognoscunt.



CAP. XLIu. Quod occulta est interim bonorum iustitia donec educatur iudicanda de premio.

Et educet quasi lumen iustitiam tuam; et iudicium tuum tanquam meridiem . Iustitia bonorum nunc occulta est quia ibi se iustificari satagunt, ubi ab hominibus uideri non possunt. Et quamuis in eis iam luceat exemplum boni operis, tamen in abscondito est uirtus intentionis. In futuro autem quasi lumen iustitia eorum educitur, quia qui modo bona opera sua ab humana laude abscondunt, ueniente iudice iam secure pro eis in eterna claritate gloriabuntur. Unde et in alio psalmo dicitur:  uanum est uobis ante lucem surgere , id est ante futuri iudicii claritatem exaltari; sed surgite postquam sederitis , quia tunc fructuosa ibi erit uestra exaltatio, si prius in huius uite exsilio sponte propter Deum uos humiliaueritis. Sequitur: Et iudicium tuum tanquam meridiem . Iustitia bonorum est opus uirtutis, quod faciunt; iudicium eorum est premium uirtutis, quod eligunt. Deus ergo educet iustitiam sanctorum quando manifestabit opera uirtutum, que fecerunt; educet iudicium, quando manifestabit quale boni operis premium elegerunt. Et ideo iustitia tanquam lumen; iudicium uero tanquam meridies, id est clarum lumen educitur, quia minor est omnis claritas boni operis claritate eterne retributionis.



CAP. XLu. De utili subiectione erga Deum, et ipsius recta exspectatione.


Subditus esto Domino, et ora eum . Perfecta hic nobis forma uiuendi prescribitur. Audi ergo, homo, quid dicitur tibi. Subditus esto Domino, et ora eum. Primum subditus esto, ne male agendo precepta eius despicias. Deinde subditus esto, ut ad bona agenda de uiribus tuis non presumas. Nam, et ille quoque Deo subiectus esse renuit qui aliquid de sua uirtute posse presumit. Sed, inquis mihi, si hoc ad obedientiam pertinet, ut nichil ex me esse intelligam, quid ergo frustra conor? Quiescam potius, et exspectabo Dominum ut faciat quod suum est. Optime dixisti. Exspecta Dominum  Sed uide quomodo exspectes. Nam, et montes exspectant, et homines exspectant; sed montes aliter, et aliter homines. Montes exspectant durando; homines exspectare debent desiderando. Montes pluuiam, homines gratiam. Montes ne arescant, homines ne pereant, sicut in psalmo legitur: Exspectans exspectaui Dominum, et intendit mihi . Qui enim durando exspectat, sed desiderando non exspectat, non exspectans exspectat. Qui uero perseuerat, et desiderat, hic exspectans exspectat. Exspecta ergo, et non solum exspecta, sed exspectans exspecta, id est perseuerans desidera, et desiderans perseuera, et non fraudaberis a desiderio tuo, sicut et ille fraudatus non fuit, qui Dominum exspectans exspectauit. Ait enim: Exspectans  exspectaui Dominum, et intendit mihi. Et exaudiuit preces meas, eduxit me de lacu miserie et de luto fecis . uide ergo quomodo ille exspectauit. Cum precibus exspectauit, cum desiderio exspectauit. Et quod ipse tunc fecerit, hoc tibi nunc precipit. Nam cum dixisset, subditus esto Domino, statim adiunxit, et ora eum, ut et subditus Deo sis, de te non presumendo; et ores, eius auxilium expetendo. Nam quid est aliud Deum orare, nisi mente humili atque deuota ad eius misericordiam semper respicere? Propterea enim non dixit tibi, ora eum hoc, siue illud, sed tantum, ora eum, quia nil aliud a te quam affectum bonum exigit qui tuam necessitatem, etiam te non loquente, cognoscit. Cum ergo  oras, quem petas potius quam quid petas cogitare tibi dulce sit; et ipse quem petis, quidquid tibi petendum fuerat prouidebit. Sicut in alio psalmo Psalmista idem testatur, dicens: Oculi mei semper ad Dominum, quoniam ipse euellet de laqueo pedes meos .



CAP. XLuI. De quatuor hominum generibus, quantum ad uulnera, et cicatrices; de uera sapientia, et preteritorum memoria

Putruerunt, et corrupte sunt cicatrices mee, a facie insipientie mee . Consideranti mihi huius uersiculi uirtutem, non potest iam legenti esse incognitum quod toties est patienti expertum. Sed utinam mihi, uel experientia cognitionem non dederit, uel si aliter cognoscere non debueram, ipsa  potius cognitio data non sit. Quod si sic necesse fuit, et sine manu ualida erudiri non poteram, utinam iam nunc uel ipsa mea cognitio mihi sic saperet, quatenus preteritorum dolorum experientia a futura me iniquitate cerceret. Sed quia toties post experientiam malorum desipuisse me uideo, ipsos adhuc amaritudinis gustus pertimesco. Dicam tamen, et non sine dolore dicam: Putruerunt et corrupte sunt cicatrices mee a facie insipientie mee. Et licet horum uerborum expositio non sit mihi necessaria, quia tamen multi felicius eam non nouerunt, propter eorum instructionem, non est omnino tacenda. Putruerunt, inquit, et corrupte sunt cicatrices mee. Diligentius consideranti quatuor hic genera hominum occurrunt.  Primum est eorum qui nunquam uulnerati sunt. Secundum est eorum qui post uulnera perfecte sunt sanati. Tertium est eorum quibus obducta quidem sunt uulnera, et tamen adhuc permanserunt cicatrices, id est uulnerum signa. Quartum est eorum in quibus ipsa adhuc uulnera hiantia sunt, et necdum obduci ceperunt. Si igitur per uulnera peccata intelligimus, ii qui in peccati desiderio permanent, quasi uulnera aperta habent. Qui uero peccatum deserunt, et tamen adhuc reatu peccati per satisfactionem plene purgati non sunt; in his quasi quedam signa uulnerum permanserunt, Qui autem post perpetrata scelera, et peccandi affectum deserunt, et reatum peccati plena satisfactione obducunt, ab iis etiam ipsa uulnerum uestigia discesserunt. Sic sanctus erat  Paulus, qui post tanta mala dicebat: Nihil mihi conscius sum . Quia nimirum preteritorum uulnerum in se ne signa quidem inuenire poterat, quem de anteacta prauitate conscientia non accusabat.

Hos sequuntur ii qui, etsi uitam sine peccato ducere nequeunt, nunquam tamen culpe criminalis uulnus perceperunt. Primum genus est peccantium, secundum penitentium, tertium eorum qui per penitentiam sunt correcti, quartum eorum qui per iniquitatem non sunt corrupti. Primi sunt egri, secundi sunt ad sanitatem conuersi, tertii sunt sanati, quarti sunt sani. Ex his satis colligi potest de quo genere hominum iste sit qui cicatrices suas ad corruptionem reuersas plangit. Penitere enim iam ceperat, et  peccatum iam uoluntate deseruerat, sed reatus peccati nondum adhuc in eo plene sanatus erat, et priusquam peruenisset ad integram sanitatem uulneris, corruptus est per iterationem iniquitatis. Unde recte prius dicitur, putruerunt, ac deinde adiungitur, corrupte sunt cicatrices mee. Prius enim praua desideria ad mentem redeunt, et sic quodammodo cicatrices obducte interius computrescunt. Deinde uero cum uoluntas mala usque ad operationem ire permittitur, iam ipse cicatrices quasi ex superabundanti sanie corrumpuntur. Causa quoque corruptionis explanatur cum dicitur: A facie insipientie mee. Sapiens a sapiendo dicitur, non ille qui sapores palato oris percipit, sed ille, qui ueritatem iudicio mentis  comprehendit; unde etiam cor, quod ueritatis expers est, non absurde insipiens dici potest. Notandum uero est quod non quelibet ueritatis cognitio proprie sapientia dicitur, nisi illa que non solo auditu, sed per ipsam experientiam rerum comparatur. Familiarius enim quodammodo atque perfectius experta, quam audita cognoscimus, et cognitionem ueritatis quam in nobis doctrina inchoat experientia consummat. Ipsa etiam rerum docente natura didicimus, quod cuiuslibet rei qualitatem perfectius per sui contrarii experientiam iudicamus, quia et bona quelibet tunc iucundius, et delectabilius amplectimur, cum post longam miseriam fatigati respiramus. Hinc quoque est quod Dei misericordiam tanto amplius in nostra liberatione diligimus: quanto magis  nobis e uicino sapit ipsa miseria de qua erepti sumus. Et derelicti aliquando melius per tribulationem cognoscimus, quam stricte tenenda fuerat gratia, quam tempore quietis minus fortassis amabamus. Propterea in quodam loco Scriptura admonens nos dicit: Fili, in tempore malorum ne immemor sis bonorum; et in tempore bonorum ne immemor sis malorum . Memoria namque bonorum in tempore tribulationis animum per spem erigit; et memoria malorum in tempore prosperitatis ad custodiam sui cautionem facit. Cumque alterno sapore se utrumque contempserat, nec aduersitas per desperationem deiicit, nec prosperitas per inanem letitiam mentem dissoluit. Hinc populo Isrel a Moyse per increpationem dicitur: Gens absque consilio, et sine prudentia.  Utinam saperent, et intelligerent ac nouissima prouiderent!  Quia enim nec presentia Dei beneficia cognoscere, nec sua pericula futura preuidere poterant, quasi prudentie saporem in mentis palato non habebant.

Duo igitur sunt, que nobis semper sapere debent, et mala uidelicet nostra que euasimus, et gratia Dei quam consecuti sumus. Mens etenim stulta cum malarum delectationum laborem non meminit, easdem delectationes, si quando pulsata fuerit tentatione, iterare non pertimescit; et quemadmodum mulier cum angustia pariendi premitur, concupiscentie carnalis delectationem abominatur, sed cum memoria doloris a mente recesserit, iterum carnis illecebras concupiscit, totaque auiditate ad earum experientiam  rapitur, quia eis quantus admistus sit dolor, non recordatur. Nam si bene memorie saperet dolor ipse, qui malam delectationem sequitur, nequaquam ita infrenis mens ad eius appetitum traheretur. Ipsa quoque gratia accepta, si animus ab eius recordatione non desiperet, ab iniuria conditoris uel solo pudore nos cercere potuisset. Quia igitur cicatrices peccatorum nostrorum nequaquam aperirentur ad actum, nisi prius putrefacte essent per desiderium, neque ullo modo per praua desideria mens intus putresceret, si non prius a memoria preteritarum miseriarum suarum, et presentis beneficii Dei consideratione desipuisset; plangat iste insipientiam suam et dicat: Putruerunt et corrupte sunt cicatrices mee a  facie insipientie mee. Sed libet adhuc considerare quare non simpliciter dixit ab insipientia mea, uel propter insipientiam meam, sed a facie insipientie mee, utrumne aliquid nobis ista adiectione signare uoluerit. Primum ipse modus loquendi considerandus est; quia sepe in diuino eloquio similis positio inuenitur, cum dicitur, a facie Domini, uel a facie inimici : siue etiam, quod magis obscurum est, cum de rebus humana figuratione carentibus, corporeis nonnunquam etiam incorporeis agitur, facies memoratur que in usu loquendi nunc minime esse cognoscitur; tunc tamen fuisse dubium non est, quod satis ex tam frequenti Scripturarum positione colligi potest. Quia enim ubique occurrentis faciem declinare non possumus, congrue in Scriptura per  faciem, presentiam siue instantiam atque importunitatem significamus. Quid est ergo quod cicatrices non solum ab insipientia, sed a facie insipientie putruisse et corrupte esse dicuntur, nisi quod Dei gratia nequaquam nos usque ad lapsum peccati desereret, si non prius nostra insipientia Deo in nobis habitanti diu importuna fuisset? Qui cum per longam negligentiam nostram a nobis recedere inuitus cogitur, statim cicatrices uulnerum nostrorum non solum per praua desideria putrefiunt, sed usque ad operationem prauam corrumpuntur.



CAP. XuII. De duplici hominum uanitate.

Uniuersa uanitas omnis homo uiuens , alia est uanitas quam in rebus istis uisibilibus cernimus; alia est uanitas quam in nobis inuisibiliter  sentimus. Ista exteriora uana sunt, quia cum in corruptionem labuntur, speciem suam perdunt. Anima autem que per iniquitatem defluit, magis miserabili uanitate iustitie decorem amittit. Uniuersa ergo uanitas omnis homo uiuens, quia et foris per mortalitatem preterit, et intus per iniquitatem; qui si saltem in altero persisteret, uniuersa uanitas non fuisset.



CAP. XLuIII. Quia dies hominis breuis, mala, et incerta est, quid dicendum Deo.

Notum fac mihi, Domine, finem meum . uita ista presens breuis est, mala est, incerta est. Quia incerta est, dic Deo: Notum fac mihi, Domine, finem meum. Quia breuis est, dic Deo: Ecce mensurabiles posuisti dies meos. Quia mala est,  dic Deo: Substantia mea tanquam nichilum ante te est.



CAP. XLIX. De mirabilium Dei multitudine et profunditate.

Multa fecisti, Domine Deus meus, mirabilia tua; et cogitationibus tuis non est qui similis sit tibi . Omnia que sunt, fecit Deus; et tamen illa specialiter Deus fecisse dicitur per que homo ad Deum reuocatur. Illa ergo mirabilia Deus quasi non sua fecit, quorum admiratio humanam mentem ab amore ipsius auertit. Illa autem mirabilia que hominem ad amorem Dei reuocant, quia nos illius faciunt, quodam singulari priuilegio eius dici possunt. Quia igitur superius Psalmista beatum dixerat qui ad huius mundi uanitatem non respicit, ubi fructuosa esse  possit admiratio, consequenter adiungit: Multa fecisti tu, Domine Deus meus, mirabilia tua, scilicet opera restaurationis nostre; que ne in eis fastidium metuas, multa sunt numero; et ne facilitatem contemnas, profunda in sacramento. Hoc est enim quod cum dixisset: Multa fecisti tu, Domine Deus meus, mirabilia tua, statim ipsam eorum profunditatem demonstrare uolens, adiunxit, et cogitationibus tuis non est qui similis sit tibi, ut et multitudo mirabilium uarietate delectationem afferat, et profunditas exercitationem.



CAP. L. De curiosi et suspiciosi malo.

Et si ingrediebatur ut uideret, uana loquebatur, cor eius congregauit iniquitatem sibi . Magnum  malum est curiositas, seque a uitio alienum non esse indicat quisquis animum suum ad suspicionem facile inclinat. Neque enim alieni peccati suspectus cor eius ureret, si non prius eiusdem peccati affectus in eo radicasset. Iusto ergo iudicio dum ex sui cordis prauitate falsam de alio existimationem colligit, per eamdem se existimationem in affectum prauitatis amplius accendit; et inde ueraciter mens eius corrumpitur, unde fallaciter aliena actio insimulatur. Propter quod Psalmista contra eiusmodi loquens dicit: Et si ingrediebatur ut uideret uana loquebatur. Curiosus etenim quisque tunc quasi ad uidendum ingreditur, quando alienum secretum sagaci studio perscrutatur. uana loquitur, quia ut minus suspectus esse possit, eos a quibus  caueri non uult, se diligere fingit. Deinde iniquitatem congregat, quia cum libere admissus fuerit, quidquid reprehensibile inuenire potest, fraudulenter in corde suo coaceruat. Congregat autem paulatim minima, ut post longum silentium cuncta simul obiecta plus noceant, que minus opinionem lederent, si per se singula prolata fuissent. Sed quia hoc non correctionis, sed lesionis affectu iniquus operatur, sibi potius nocitura colligit, quia sicut dictum est, unde aliena actio fallaciter per infamiam offuscatur, inde ueraciter mens eius per nequitiam contabescit.



CAP. LI. Quod fontium nomine summum bonum significetur; idque maxime sit desiderabile, et que toto psalmo tractentur.

 Quemadmodum desiderat ceruus ad fontes aquarum, ita desiderat anima mea ad te, Deus . Aque sunt dona Dei, fons aquarum auctor est donorum, fontem aque desiderat, cuius desiderium non impletur, donec ad Deum perueniat. Qui dona Dei propter Deum non amant, ii quasi aquas, et non fontem desiderant. Summum autem bonum ideo plurali nomine fontium exprimitur, quia licet in se unum sit, omnium tamen origo bonorum in ipso continetur. uiuus fons, quia uiuificat. uiuus fons, quia indeficiens perseuerat. Ideo sicut ceruus desiderat, quia uetustatis defectum reparare exoptat. Sed differtur desiderium, ut crescat. Sed quia omnis mora desideranti longa est, exclamat, quando ueniam,  quando perueniam, quando apparebo ante faciem Domini, non ut uideri, sed ut uidere incipiam, quem prius uisus non uidebam. Sed hoc nunc desiderari potest, haberi non potest. Quid ergo interim? Fuerunt mihi lacryme mee panes die ac nocte. Pascar doloribus, requiram fletibus, uocabo suspiriis, lacryme nutrient desiderium, donec presentia satiet affectum. Flebo, quia abest quod desidero; flebo, quia adest quod non amo. Non amo presentem infelicitatem, desidero futuram beatitudinem. Irriguum superius, quia desiderat anima mea ad fontem uiuum. Irriguum inferius, quia dicitur mihi, ubi est Deus tuus? hoc ad presentem miseriam pertinet, quod opprobria malorum sustineo, quia terrenam felicitatem non amo. Et quia me in presenti felicitate derelictum  aspiciunt, me Deum non habere insultantes dicunt.

His igitur insultationibus fractus tedere ceperat, sed mox ad semetipsum reuersus, et qualis sit presentis uite conditio considerans, a tali se merore castigat, dicens: Hec recordatus sum, quoniam transibo per tabernaculum ad domum, id est per laborem ad requiem. Quasi dicat: Cum de presentis uite molestia contristatus sum, qualis sit presentis uite conditio recordatus non sum. Nunc autem recordatus sum, quia nemo potest peruenire ad requiem, qui prius noluerit equanimiter sustinere laborem. Quia transibo per tabernaculum ad domum. Tabernaculum est presens Ecclesia, domus est celestis patria. In tabernaculo locus est, quia extra fidem tuta mansio esse non potest. Nec solum transibo  per locum tabernaculi, sed in locum tabernaculi, id est de infidelitate ad fidem; de fide ad beatitudinem. Ideo in locum, ut fidem rectam non solum tenere incipiam, sed usque in finem in eo permaneam. Nec terrere debet labor certaminis, quia mirabile est tabernaculum, et multa iam in eo fulgent exempla uirtutis. Et quia per tabernaculum ad domum, id est per laborem ad requiem transitum esse agnoui, ideo animam meam iam amplius extra me non effudi, sed in me effudi. Sicut angustia animum constringit, sic letitia diffundit. Quisquis ergo in rebus transitoriis letari appetit, extra se animam suam effundit. Qui uero terrena omnia uana esse considerans, securius in conscientia bona gaudium querit, hic intra se animam suam effundit. Supra  se autem anima effunditur, quando per contemplationis gaudium in amore conditoris dilatatur. Sed cum anima intra se effunditur, statim animalitas, que exteriorem delectationem amat, contristatur: quam unusquisque fidelis nutu rationis corrigere debet, dicens: Quare tristis es, anima mea? quare doles te perdere quod non potes retinere? Quare conturbas me? quia tibi per naturalem affectum coniunctus sum, in tui turbatione ego inturbatus esse non possum. Spera in Deo, quia si nunc propter eum transitorias delectationes sponte respuis, permansuras postmodum ipso tribuente consequeris: Quoniam adhuc confitebor illi. Cum adeptus fuero quod spero, tunc laudabo illum, et confitebor illi de quo dubitandum non est, quia ipse est salutare uultus mei,  id est similitudinis mee, id est homo, et est Deus meus. Non est dubitandum quin mortalibus promissam eternitatem tribuat, quem pro salute mortalium assumpsisse mortalia constat, et qui pro nobis nostram mortem pati uoluit, multo magis nobis uitam suam donabit. Quod potest facere, quia Deus est, ut nec de uoluntate eius dubites, qui pro nobis homo factus est, nec de potestate, quia Deus est.

Ad meipsum anima mea conturbata est. Quod anima mea conturbata est, ad me solum referendum est, quia nisi prius meum peccatum precessisset, caro foris corrupta non esset; et ideo eius corruptio ad mei conturbationem iuste reducitur, quia ex mea culpa primum eius corruptio oriebatur. uel  ad meipsum, id est in meipso, quia et si foris conturbationem non inueniat ipsa, eam sue conditionis corruptio conturbat, id est licet exteriora incitamenta peccati desinant, ipsa tamen uitia ex naturali corruptione orta me conturbant. Que ergo adhibenda sunt remedia contra recidiuum peccati? Baptizari iterum non possumus, et tamen uice baptismatis contra quotidiana peccata quotidianum fontem lacrymarum habemus, et si sepius baptizari prohibemur per aquam, nunquam prohibemur per penitentiam. Sequitur ergo nos gratia primi baptismatis in penitentia, sicut populum Isrel per desertum gradientem aqua de petra, ut quoties in huius uite deserto per peccatum arescimus, per penitentiam reficiamur. Quia igitur quotidie anima nostra ad  nosmetipsos conturbatur memores Dei simus de terra Iordanis, ut scilicet illam adhuc remissionem queramus in penitentia, quam olim accepimus in aqua; et tanto fiducialius, quanto apertius nos ipsius sacramento signatos esse cognoscimus. Quid enim per Iordanem rectius accipitur quam baptisma? Et quid per terram Iordanis, nisi humana natura abluta fonte baptismatis? De terra ergo Iordanis memores Dei sumus, quando eamdem ablutionem querimus in penitentia, quam iam olim meminimus nos ab eo accepisse in aqua.

Sequitur: Et Hermonii a monte modico. Subauditur memor ero tui. Hermonium interpretatur anathematizatio. In baptismo autem diabolum, cum omnibus operibus et pompis eius anathematizauimus, et  Christo conformes facti a membris diaboli separati sumus. Homo igitur per baptismum a diabolo separatus, fit Hermon mons per uirtutem, modicus per humilitatem. Quando itaque per penitentiam a Deo, uirtutum dona per peccatum amissa requirimus, quasi de modico monte Hermonii, eius memores sumus, quia sic olim nos a diabolo separatos et per uirtutem exaltatos, et per uirtutem conformitatis Christi temperatos, meminimus. De terra Iordanis eius memores sumus, quando ei eamdem naturam, quam prius per aquam baptismi a peccato abluit, per penitentiam nunc abluendam offerimus. De modico monte Hermonii eius memores sumus, quando precamur dona uirtutum cum humilitate nobis restitui;  que prius nos ab eo accepisse meminimus. Quod utrumque memoria dicitur, quia hoc iterato petimus quod prius accepisse nos recordamur. Et necesse est penitere, quia abyssus abyssum inuocat, id est iudicium damnationis ad conformationem sui adducit iudicium mortalitatis. Si uidemus uerum quod primo homini peccanti minatus es mortem, credamus etiam uerum esse quod peccantibus nunc et in peccato perseuerantibus minaris damnationem. Abyssus igitur, id est iudicium damnationis; abyssum, id est iudicium mortalitatis inuocat, quia hoc illud confirmat. uel iudicium ignis futurum, iudicium aque preteritum, uel Nouum Testamentum, quod penitentiam precepit; ad hoc confirmandum uetus Testamentum adducit. uel abyssus diuine sapientie  inuocat abyssum conscientie humane, quia Deus qui per sapientiam suam occulta nostra subtiliter penetrat, eamdem ipsa conscientia nostra accusante condemnat. Ac per hoc ualde nobis necessarium est eius nunc misericordiam penitendo querere, in cuius iudicio testis alienus non queritur, quia sua quisque conscientia accusante condemnatur. Hoc autem totum cognouimus. In uoce cataractarum tuarum, id est in sermone predicatorum tuorum. Qui predicatores ideo cataracte dicuntur, quia eis pluuiam doctrine stillantibus, cordis humani terra infunditur. In uoce ergo cataractarum audiuimus quod sicut olim cassa non fuit in peccantibus comminatio mortis, ita nunc quoque cassa non erit in peccato perseuerantibus comminatio damnationis.  Quomodo autem scimus quod antiqua comminatio cassa non fuerit? Omnes iam experimento didicimus, quam nimis uerum fuerit, quod peccanti homini olim comminatus est Deus. Quomodo didicimus? Omnia excelsa tua et fluctus tui super me transierunt. Sicut uolumina undarum super naufragium alia post alia pertranseunt et obruunt, donec conquassatum et confractum deorsum demergant, sic pene et passiones uite huius semper hominem mortalem alie atque alie conquassantes et confringentes pertranseunt, et tandem deficientem in profundum mortis demergunt. Fluctus sunt communes et quotidiane penalitates; excelsa, excrescentes et singulares aduersitates; que nec eedem omnibus nec eiusdem semper eueniunt; omnes tamen aliquibus, et alique omnibus.  Quia ergo presens iudicium tam graue sentio, merito futurum iudicium pertimesco. Et ideo ut possim illud euadere, dum adhuc tempus superest, necesse est penitere. Quomodo scis, an recipiatur penitentia tua? Scio quia in die mandauit Dominus misericordiam suam. Misericordia Dei est, quod peccatum hominis in presenti uita punit, ut eternam damnationem homo euadere possit. Hanc ego misericordiam Deus per predicatores homini mandat, ut presentis mortalitatis utilitatem agnoscens, pro liberatione sui futura, libenter istas penalitates suscipiat. Hanc autem misericordiam ideo in die, hoc est in prosperitate mandat, quia homo minus parato animo susciperet quidquid in tribulatione positus de utilitate tribulationis audiret.

 Sequitur sicut alia Translatio habet: Et nocte declarauit, subauditur ipsam misericordiam. Quod enim in die, id est prosperitate de utilitate huius communis miserie uerbo docuit hoc in nocte, id est in aduersitate, per singulares quasdam tribulationes exemplo declarauit. Qualis enim in futuro patientie fructus sit, satis innotuit, cum in presenti etiam uita nonnunquam, quam necessarie sint tribulationes, ostendit. Quod ergo in die mandat, in nocte declarat, quia quod uerbo dicitur, experimento comprobatur. uel sicut alia Translatio habet: In die mandauit Dominus misericordiam suam, et nocte canticum eius. Quod sic intelligi potest. Mandauit, hoc est per nuntios suos precones, scilicet ueritatis,  promisit misericordiam suam, id est quod nos de miseria huius uite liberaret; in die, id est cum claritas uite eterne pulsis tenebris mortalitatis illucesceret. Et ideo interim in nocte uite huius, mandauit canticum eius, id est laudem suam, ut si in futuro die eius misericordiam percipere uolumus, in presenti aduersitate ab eius laude non recedamus. Dignum est enim ut, si in gloria sua propitium eum habere uolumus, in nostra hunc miseria iustum predicemus. Quia igitur peccauimus, quia flagellum sustinemus, quia ereptionem exspectamus, in peccato confiteamur nostram culpam, in flagello laudemus eius iustitiam, in ereptione speremus eius misericordiam. Apud me oratio, pro iniquitate, Deo uite mee in corruptione, dicam Deo: Susceptor meus  es in miseratione. Apud me oratio, in secreto in abscondito. Ideo in abscondito, quia per eam non hominibus, sed Deo soli placere concupisco; Deo uite mee, quia dum me foris flagellando mortificat, intus uiuificando aspirat. Dicam Deo, in futuro cum susceptus ad gloriam fuero securus, dicam: Susceptor meus es, quod in dubio constitutus adhuc dicere non presumo, uel in presenti dicam presumens de promissione quam habeo iam in spe, quia iam quasi factum teneo quod faciendum sine dubitatione exspecto. Quare oblitus es mei? Animus amantis et pauentis ad diuersa rapitur, nunc de promissione gloriatur, nunc de dilatione conqueritur, nunc se derelictum propter pondus tribulationis, nunc se susceptum gratulatur propter fiduciam repromissionis.  Quare oblitus es mei? Paruulus delicatus patri amanti irascitur, et quia non ad omnia uota respondet, de obliuione causatur. Enumerat etiam mala que patitur. Quare tristis incedo? et ne uideatur superflua tristitia, dum affligit me, inquit, inimicus. Et quia sepe plus gaudendum quam tristandum est, in afflictione corporis exaggerat causam, adiungens etiam detrimenta uirtutis, dum confringuntur ossa mea, id est uirtutes destruuntur. Postremo summam mali addens irrisionem inimicorum exprobrauerunt, inquit, mihi qui tribulant me inimici mei. In quo non unus leditur, sed tota societas per infamiam offuscatur. Hec omnia patior dum incedo, id est dum in uia recta gradiendo proficio, ubi occulte  meritum innuit, dum se et bona agentem, et mala patientem dicit.



CAP. LII. De iudicio secundum causam, et secundum retributionem. De luce, et ueritate Dei; de monte, et tabernaculo; et de letificatione iuuente nostre.

Iudica me, Deus, et discerne causam meam de gente non sancta . Aliud est iudicium secundum causam, aliud secundum retributionem. Boni ergo, qui in presenti inter malos sunt, et tamen in causa eis uniti non sunt, orant ut Deus primum eorum causam discernat; et sic iudicet, quia tunc nos salubriter in retributione iudicat, sic prius causam nostram hic a gente non sancta discernat. Quia tu es fortitudo mea. Ideo per te ab eis separari peto, quia cum eorum malitiam grauiter portem, non  tamen ab eorum societate me per superbiam et confidentiam uirium mearum disiungo. Sed differtur quod petitur, ideo clamat. Quare me repulisti? Emitte lucem tuam et ueritatem tuam. Per fidem illumina, per ueritatem fidem remunera, illuminando misericors, remunerando uerax. Ipsa duo deduxerunt me a malis meis, et adduxerunt ad bona tua. Que bona? In montem, in tabernacula. In montem ductus sum per fidem, in tabernacula ductus sum per operationem. Introibo ad altare per dilectionem. In montem ut alta crederem; in tabernacula, ut fortia facerem; ad altare, ut me immolem. Mons et tabernacula de presenti, altare de futuro, ubi plena caritas, et ideo ait introibo ut immoler, et contempler ad altare, id est ad Deum, qui letificat iuuentutem meam. Et  bene iuuentutem letificat; uetustatem enim non letificat, sed contristat. Ad Deum, qui letificat iuuentutem meam, Si exterior homo noster uetus corrumpitur, sed interior ille homo noster de die in diem renouatur. Caro enim nostra, que per mortem dissoluitur, in presenti uita non renouatur. Spiritus autem iuuentutem suam in hac uita renouare incipit, quando per gratiam Dei uirtutibus renouatis desideria uetusta deponit. Deus ergo non uetustatem nostram, sed iuuentutem letificat, quia quanto magis caro foris atteritur, tanto magis mens interius spirituali gaudio consolatur. Ideo inquit, confitebor tibi in cithara. Quia tu letitiam non uetustatis, sed iuuentutis, id est non gaudium carnis, sed spiritus diligis, ideo, et ego carnem affligam, et laudabo te  in maceratione carnis. Contra, quod quia animalitas murmurat, ipse eam increpando castigat, dicens: Quare tristis es, anima mea?



CAP. LIII. Quas semitas declinauerit Dominus.

Declinasti semitas nostras a uia tua . Tu ueniens in homine uiam nobis per exemplum strauisti, et ab illa uia quidquid boni in nobis est per imitationem deduxisti. uel semitas nostras, id est perplexas, et laboriosas uias nostras, in quibus prius secundum carnem ambulauimus, a uita tua bona declinasti, id est remouisti, quia amplius per illas non currimus, postquam in uiam tuam directi sumus.



CAP. LIu. De puluere cogitationum, et terra desideriorum inutilium.


Humiliata est in puluere anima nostra; conglutinatus est in terra uenter noster . Puluis sunt cogitationes uane; terra autem praua desideria. Bene autem prius anima in puluere humiliatur ac demum uenter conglutinatur in terra, quia nisi prius anima uanis se cogitationibus subderet nequaquam carnis desideria immunda obligarent, sed quia prius anima a uanitate uincitur, postmodum caro ad immunditiam glutinatur.



CAP. Lu. De forma, gratia, et benedictione a Deo, ad hoc, et propter hoc, etc.

Speciosus forma pre filiis hominum , rectitudo operis: Diffusa est gratia in labiis tuis, puritas predicationis. Propterea benedixit te Deus in  eternum, felicitas retributionis. Primum benedixit ad hoc, postea benedixit propter hoc. Ad hoc, in tempore; propter hoc, in eternitate. Ad hoc benedixit ut bonum perficeretur; propter hoc benedixit, ut bonum remuneraretur.



CAP. LuI. Quomodo Deus mentem beatam sibi per pacem, et amorem coniunctam adiuuet, et quando?

Deus in medio eius non commouebitur; adiuuabit eam Deus mane diluculo . Beata ciuitas, que regem habet Deum, quia cum foris bella patitur, pax eius intus non conturbatur. Felix ille, qui talem habet animam ita in amore Dei solidatam, ut quecunque foris molestie perstrepant, tamen usque ad silentium interne quietis non irrumpant, quia Deus, qui pacis amator est, cor  turbatum inhabitare non potest: sed quia tam pacificam habitationem Deus non inueniret, nisi ipse eam faceret, adiuuabit eam Deus mane diluculo. Mane, tempestiue, diluculo, in luce. Mane, quia adiutor in opportunitatibus. Diluculo, quia in tenebris operari nescit. Adiuuabit uolentem, quia nemo inuitus bonum facit. Adiuuat ciuitatem, et edificat ciuitatem, requiescit in ciuitate, et protegit ciuitatem.



CAP. LuII. Que sint opera Domini nobis uidenda et prodigia que posuit super terram.

uenite, et uidete opera Domini, que posuit prodigia super terram . uenite, inquit, et uidete opera Domini. Primum uenite, postea uidete. uos enim in tenebris estis, et ibi opera Domini uidere non potestis. uenite igitur ad lucem, et uidete per  lucem; que lux fecit in luce: uidete opera Domini. Que opera Domini? Nunquid celum, et terram? Non, sed que desuper celum posita sunt super terram. Primum enim Deus celum et terram fecit; deinde quedam in celo, et in terra de celo, et terra produxit. Sed hec, quia terrena sunt ubique terrarum uideri possunt, nec ut ista uideantur alicunde alio homines inuitantur. Sunt quedam alia que non de celo, uel de terra produxit, sed de super celum secum afferens super terram posuit, non deiiciens ea, sed inclinans; nec terram per ea premens, sed releuans. Que sunt ista opera Domini? Domine, audiui auditum tuum, et timui. Domine, opus tuum in medio annorum notum facies , quando uidelicet  in medio duorum animalium cognosceris. Quomodo posita super terram? uerbum caro factum est, et habitauit in nobis . Quomodo prodigia? Paruulus natus est nobis, et filius datus est nobis et uocabitur nomen eius admirabilis, Deus fortis, Pater futuri seculi, princeps pacis . Super terram posita sunt, quia terrena ad pacem componunt; prodigia sunt, quia uenturi seculi gaudia portendunt. Prodigia sunt, quia Pater futuri seculi. Super terram posita sunt, quia princeps pacis, auferens bella, pacificans hominem intus, et extra, ac terram carnis dominio anime usquequaque subiiciens. Arcum conteret, et confringet arma, uersutias, et machinationes diaboli adnichilans. Scuta comburet igni, dura corda molliet igne Spiritus sancti. Quibus  patruelis, et pace plena reddita, exhortatoria uox sequitur, qua omnes uoluntarii ad uerum bonum inuitantur: uacate, et uidete quoniam ego sum Dominus.



CAP. LuIII. Qualiter orandum sit pro remissione peccatorum a Deo obtinenda, ad imitationem Dauid.

Miserere mei, Deus, secundum magnam misericordiam tuam . Audite, peccatores, orantem peccatorem, et discite quia inter uos pro peccatis uestris orare debetis. Audite quid dicit: Miserere mei, Deus. Reus enim, in causam ductus, considerat quod iudex suus nec falli potest, quia sapiens est, nec corrumpi potest, quia iustus est, nec uinci potest, quia omnipotens est, nec declinari potest, quia ubique est. uidete ergo nullum omnino excusationi, siue defensioni locum esse; et idcirco ad solam  misericordiam flagitandam se conuertit, dicens: Miserere. O quanta est uirtus huius uerbi miserere? Ac si diceret: O Domine, agnosco culpam meam, intelligo reatum meum, scio quid feci, scio quid merui, non ignoro cum quo mihi causa agitur, non ignoro quid pro culpa mihi debetur. uolo peccatum meum abscondere, sed tu nosti omnia. uolo resistere, sed tu potes omnia. uolo effugere, sed tu complecteris omnia, quod ergo solum restat, de te fugio ad te. Fugio iram, fugio ad misericordiam. Miserere. Nolo ut intres in iudicium cum seruo tuo, quia non iustificabitur in conspectu tuo omnis uiuens : quanto magis ego peccator, et criminis reus: Non ego peto ut iudiceris mecum, sed ut miserearis mei. Miserere mei. Tu quis es? edicito  qui sis. Citius fortassis ad misericordiam flectar, si personam agnouero. Non, inquit, Domine, non. Sed uolo interim latere quem tamen latere non possum. uolo ut interim me nescias, licet non ignorem quod omnia facias. Timeo enim simulque erubesco nomen edere, personam designare; et quanto tibi familiarior ante culpam exstiti, tanto magis nunc confundor post culpam agnosci. Non ergo dico tibi: Domine, miserere Dauid: quemadmodum alibi dixi: Memento, Domine, Dauid, et omnis mansuetudinis eius . Nec sicut aliquando blandiens dicere consueueram, puero tuo non saltem seruo tuo, aut filio ancille tue, quia hec omnia nomina familiaritatis sunt, et ideo quanto manifestius prolata maioris gratie beneficium ad memoriam reducerent,  tanto grauius sequentis culpe reatum accusarent. Taceo igitur hec omnia, sileo, dissimulo, abscondo, ne forte aliquid eorum commemorans, et te magis iratum redderem, et me magi reum demonstrarem. uolo interim ego non agnosci, ut citius possis tu complicari. Ne ergo queras, Domine, quis sim ego; tantum miserere confitenti peccatum suum, damnanti culpam suam, querenti misericordiam tuam. Miserere mei, Deus. Non enim audeo dicere: Deus meus; Deum solummodo agnosco, meum non presumo. Ego enim peccando, te perdidi; inimicum sequendo, a te recessi; malum amando, a bono elongaui. Propterea quasi leprosus, quasi eiectus, quasi separatus, quasi immundus, quasi alienus  appropinquare non audeo, accedere non presumo. Sed tantum de longe stans, et ad te uocem leuans, cum magna deuotione, cum magna cordis contritione, clamo et dico: Miserere mei, Deus. Dicant qui boni sunt, dicant qui mundi sunt, dicant qui puri sunt, dicant qui familiares sunt, dicant qui filii sunt, qui heredes sunt dicant: Deus meus. Ego qui immundus sum, qui pollutus sum, qui abiectus sum, qui longe sum, qui Patrem deserui, qui inimico me uendidi, qui in regionem longinquam abii, qui hereditatem meam perdidi, qui substantiam meam luxuriose uiuendo dissipaui, ego non dicam Deus meus, non dicam Pater meus, sed tantummodo: Miserere mei, Deus. Fac me sicut unum de mercenariis tuis, quia non sum dignus uocari filius tuus . Miserere ergo  mei, Deus, secundum magnam misericordiam tuam, non secundum magnam miseriam meam, sed secundum magnam misericordiam tuam, quia licet magna sit mea miseria, maior tamen est tua misericordia. Miserere mei, Deus, secundum magnam misericordiam tuam. Nolo paruam misericordiam querere, quia nec te decet paruam misericordiam dare. Iam enim exauditione dignus non essem, si a magno paruum quererem. Miserere ergo mei, Deus, secundum magnam misericordiam tuam. Nequaquam, Domine, magna postulans de meis meritis confido, sed tuam magnificentiam honoro. Miserere mei, Deus, secundum magnam misericordiam tuam. Propter magnam misericordiam tuam, et secundum magnam misericordiam tuam. Miserere mei, Deus,  secundum magnam misericordiam tuam.



CAP. LIX. Quod Deus in sanctis, id est intus plus quam foris mirabilis est.

Mirabilis Deus in sanctis suis . Quid miraris foris? Intus est mirabilis Deus. Si enim mirabile est quod ad seruitutem factum est, quod ad imaginem factum est, quomodo mirabile non est? Mirabilis Deus in sanctis suis. Ne ergo illos foris respicias. Non quod foris est mirabile est; quod intus est, mirabile est. Intus ergo uide, et non miraberis quidquid foris apparet.



CAP. LX. Quod adherere Deo, et ponere spem in eo semper bonum sit.

Mihi autem adherere Deo bonum est; ponere in Domino Deo spem meam . Habent homines  bona sua; aliis in necessitate bonum est consilium suum, aliis in prosperitate bonum est consilium suum, aliis in prosperitate bonum est gaudium suum. Mihi autem unum est bonum, adherere Deo, ponere in Domino Deo spem meam. Si inundant flumina tentationum, bonum est mihi adherere ne dissoluar. Si flauerint uenti aduersitatis, bonum mihi est in illo anchoram spei figere, ne conquasser uel dissiper. Illis autem nec in aduersitate bonum est consilium suum, quia non liberat, nec in prosperitate gaudium, quia non conseruat. Ideo unus consilium improbauit, alter gaudium. Usquequo ponam consilia in anima mea?  Et gaudio dixi: Quid frustra deciperis? 



CAP. LXI. De tribus malis, quibus homo affligitur, et quatuor bonis quibus consolatur.


Aut continebit in ira sua misericordias suas . Tria sunt mala quibus homo affligitur, et quatuor bona quibus consolatur: unum malum est exterius sub homine, alterum malum est exterius in homine, aliud est malum interius in homine. Malum exterius sub homine est, cum in iis que foris possidet, damna patitur. Malum exterius in homine, cum caro eius infirmatur. Malum interius in homine, est uermis conscientie. Tribus his malis quatuor bona opponuntur ut misericordiam ira non contineat; sed beneficia propitii, irati flagella transcendant. Est namque bonum exterius sub homine in tranquillitate rerum temporalium, et est  bonum exterius in homine, securitas conscientiarum; et est bonum interius supra hominem, dulcedo celestium gaudiorum. Plus ergo confert propitius quam abstulit iratus, quia prius peccantes in nostris percutimur, sed postmodum etiam in his que supra nostra sunt, consolamur.



CAP. LXII. De quadruplici pace quam diuersis loquitur Dominus.

Quoniam loquetur pacem in plebem suam; et super sanctos suos . Quatuor sunt paces: duas dat mundus, et duas dat Deus. Mundus dat pacem in tranquillitate rerum temporalium: et in sanitate corporum. Deus dat pacem in tranquillitate mentis, et in gaudio contemplationis. Sed ea pax que est in tranquillitate mentis in homine est; ea  que est in gaudio contemplationis, supra hominem est. Illam Deus in plebem loquitur, quia eam imperfectioribus tribuit; hanc super sanctos, qui eam perfectioribus concedit.



CAP. LXIII. Misericordia, et ueritas, qua disceptatione sibi mutuo obuiam uenerint, et iustitia, et pax se osculate sint.

Misericordia et ueritas obuiauerunt sibi; iustitia et pax osculate sunt. ueritas de terra orta est, et iustitia de celo prospexit . Deus sursum erat et homo deorsum. ueritas erat in celo cum iudice Deo, et misericordia in terra cum homine iudicando. Ubi enim misericordia esset, si cum misero non esset? Descenderat enim forte nesciente ueritate, quoniam illam ad hominem uenturam  sciebat, et de illius aduentu metuebat. Descendit ergo prius misericordia, ne si ueritas preueniret accessum ad hominem, ipsa postea non inueniret. Accepto igitur assumpta ueritate descendit Deus ut rationem poneret cum homine. Quod cum uidisset misericordia, non ignara diuini consilii, perrexit obuiam illi, Deum cupiens mitigare, et placatum adducere. Cernens autem ueritatem obstinato uultu incedentem primum occurrit illi rogans ut gradum sisteret, nec nimis properaret, donec funderet orationem suam ad Dominum. Ibi ergo misericordia, et ueritas obuiauerunt sibi. Tunc misericordia clementi causatione querelam coram Deo deposuit, dicens egre se ferre, quod ad hoc negotium socia aduocata non fuerat, presertim cum nunquam Deus  sine utraque hac comite iter aliquod facere consueuerit. Cum enim, inquit, scriptum sit: Uniuerse uie Domini, misericordia et ueritas : quomodo sola ueritate contentus misericordiam Dominus meus non uocauit, precipue cum non solum equalem, sed priorem etiam misericordiam esse debere Scriptura ubique commemoret? Neque enim scriptum est, ueritas, et misericordia, sed misericordia et ueritas, uniuerse uie Domini. Quare ergo que prima esse debui, nunc postrema, et quod magis me grauat ad comitatum tuum non uocata accedo? E contrario ueritas respondit in hac uia misericordiam comitem Domini necesse posse nec debere, tum quia consilium uoluntatis eius contrarium ordinatum sit, et idcirco in eius opere presens  ipsa non possit; tum etiam quia cum ipso egressa non sit. Dixit etiam ipsam misericordiam magis oportere rationem reddere, quare ipsa egredienti Domino non affuerit, et absentia eius magis esse lesum Dominum, intantum ut una comite iter capere compulsus sit. Ad hec misericordia respondit se nec mala intentione egressam, nec malo opere occupatam. Sed magis se honori, et utilitati Domini sui consulere, que non perdere studeat et destruere, sicut ipsa ueritas, sed seruare; illam esse notandam potius, et accusandam, que famulos, et ministros Domini tantum uelit imminui, ut cum omnes abierint nullum patiatur per indulgentiam aliquam leuari, et reuocari. ueritas autem respondit non esse decens bonum Dominum et iustum  malos seruos et iniustos habere. Misericordia dixit tantum Dominum sine ministris esse non debere. ueritas affirmauit, nequam homines merito debere damnari. Misericordia respondit eos, ut boni fierent, spontanea etiam pietate debere reuocari. ueritas dixit quod Deus malis omnino parcere non deberet. Misericordia dixit: si nemini parceret Deus quod nunquam bonos haberet. ueritas dixit se nolle nec posse tot scelera hominum tolerare. Misericordia respondit gratiam Domini ad indulgendum superabundare. ueritas dixit: Unusquisque prout gessit in corpore accipiat. Misericordia dixit: Omnis homo magis conuertatur ad Dominum, et uiuat.

 His ergo ita sibi obuiantibus, et ad diuersa uoluntatem Dei inclinare desiderantibus, uidens Deus tam diuersas sententias ad effectum simul procedere non posse, ait: Scriptum est: Misericordiam et ueritatem diligit Deus . Quas ergo diligit, uult sibi semper presto esse; et quia rursus dicitur de Deo: In pace factu est locus eius , non potest illas discordes sustinere. Concordia autem esse non potest ubi uoluntas tam diuersa est. ueritas enim uult ut totum imputetur. Misericordia uero ut totum condonetur; que simul fieri non possunt. Propterea ne ego, qui amator pacis sum, compellar uestram societatem relinquere, necesse est ut uos studeatis utrinque uestras uoluntates ad unum consensum inclinare. Ad hec ueritas respondit  se minus laudabilem si aliquid inultum relinquatur. Misericordia dixit se minus amabilem si non totum gratuita pietate soluatur. Tunc Deus interrogauit utrum uellent ambe suas uoluntates in eius arbitrium ponere et quod ipse inde discerneret sine contradictione annuere. Quod utraque, in quantum fieri posset sine diminutione nominis et dignitatis sue, concedente. Deus dixit equum sibi uideri ut peccatum hominis, et ex parte propter ueritatem puniatur, et propter misericordiam ex parte dimittatur. In hoc ergo ambabus consentientibus, ueritas adiecit dicens iustum esse ut, sicut prius misericordia cum homine fuit et ipsa in celo permansit, ita nunc ipsa in terra cum homine permaneat, et misericordia cum Deo celum conscendat.  Scriptum est enim: Misericordia, et ueritas precedent faciem tuam . Si ergo prius misericordia precessit, et ueritas permansit, iustum est ut nunc misericordia maneat, et ueritas precedat. Tum misericordia rogans ueritatem memorem esse communis pacti, scilicet ne quidquam ultra concessum contra hominem moliatur, cum Domino ascendit. ueritas autem intrans cor hominis inuenit ibi omnia mala, et digna penis, et clamare cepit de terra, hominem accusans. Misericordia uero non desistebat in celo Dominum orare pro homine postulans. Homo in terra per ueritatem stimulatus, peccasse se confitebatur, et Deus in celo per misericordiam flexus, confitenti miserebatur. Homo confessionem ad salutem ore proprio faciebat, et misericordia  precibus suis Dominum ad iustificationem hominis compellebat. ueritas de terra per confessionem hominis oriebatur, et iustitia de celo prospiciens per misericordiam Dei ad terras mittebatur. ueritas dixit prius puniendum qui prius malum fecerat. Misericordia dixit postea iustificandum, et saluandum qui et malum confitendo bene fecerat. Per ueritatem accusabatur, et per misericordiam propter ueritatem iustificabatur. Quia ueritas de terra orta est, et iustitia de celo prospexit. Quia ergo misericordia cum Deo pro homine erat, et iustitia, et ueritas a Deo cum homine erat iam inter Deum et hominem pro iustitia pax erat, et ascendit iustitia ab homine ad Deum, pacem postulans, et descendit pax a Deo ad hominem iustitiam  amplectens, et osculans. Tunc ait iustitia ad pacem: Nunquid optimo satis est mala dimittere, nisi etiam studeat bono conferre? Laxauit peccata per indulgentiam; nunc conferat dona uirtutum per gratiam. Respondit pax et dixit: Dominus dabit benignitatem, et terra nostra dabit fructum suum. Nunc autem interim iustitia ante eum ambulabit, et ponet in uia gressus suos. Quod audiens iustitia precurrens reuersa est ad hominem, ut ab eo non discedat, donec Dominus ponat in uia gressus suos, et ueniat.



CAP. LXIu. De confessione duplici, et quod Dominus mitis est et suauis.

Bonum est confiteri Domino, et psallere nomini tuo,  Altissime . Duplex est confessio, altera criminis, altera laudis. Confessio criminis est conuersio peccatoris, confessio laudis glorificatio Creatoris. Confessio criminis est in detestatione mali; confessio laudis in exaltatione boni. Confessionem criminis parit timor; confessionem laudis parit amor. Propterea bonum est confiteri Domino, quoniam mitis est, et psallere nomini eius bonum, quoniam suauis. Exemplum mansuetudinis eius fuit, quod peccatores ad se uenientes non repulit. Exemplum suauitatis eius, quod qui eum gustauerunt, fastidire non potuerunt. Exemplum mansuetudinis fuit, quod infirmantibus compatiebatur. Exemplum suauitatis, quod imperfectis conformabatur. Infirmantibus compatiebatur, confitentibus dans ueniam,  et penitentibus non indicens penam. Imperfectis conformabatur spiritalia seminans, et metens carnalia. Seminans uerbum cibum mentis, et metens uictum cibum carnis. uenit ad illum peccatrix, et fudit lacrymas ad pedes eius per confessionem criminis, ipse, ut ostenderet mansuetudinem suam et paruicordibus daret fiduciam appropinquandi, cito ueniam indulsit, penam nullam indixit. Sed ait, uade, et amplius noli peccare . Dicitur et in alio loco, quod habebat iehsu loculos, et ea que dabantur suscipiebat , conformans se imperfectis, ut qui Euangelium predicant, de Euangelio uiuant . Paulus autem noluit sumptus accipere de Euangelio, sed gratis factus est minister uerbi . Et inuenitur Paulus magis  aliquid fecisse quam Christus. Christus autem in numero imperfectorum inueniri uoluit, ne presumerent non accipientes, et confunderentur accipientes, et existimaretur non esse Christianus, faciens quod uoluit facere Christus. Propterea cum fiducia accedamus ad mitem, et non derelinquamus suauem.



CAP. LXu. De spirituali cithara.

Cum cantico in cithara . In cithara duo ligna sunt, unum inferius, alterum superius. Inferius lignum cauum est, superius solidum est. Inter utraque ligna tenduntur chorde clauis, quibusdam deorsum tendentibus, quibusdam sursum trahentibus. Superiores clauos plectrum torquet; ad inferiores autem clauos chorde digitis percusse  resonauit. Duo ligna due sunt cruces, inferius lignum crux carnis, superius lignum crux mentis. Crux carnis est afflictio in corpore. Crux mentis est compassio in corde. Inferius lignum solidum non est, quia omne quod in carne dolet, si conscientie bone gaudium tollitur, foris speciem doloris habet: intus ueritatem non habet. Superius lignum solidum est, quia dolor mentis ad intima penetrans, monstrari potest, fingi non potest. Chorda est corpus, quod tenditur, et maceratur inter penam carnis, et dolorem cordis. Inferior clauus est timor, superior est amor, quia timore caro configitur, amore animus uulneratur. Illa, ne ad mala moueatur, iste ut ad bona sensificetur. Plectrum  est gratia, que affectum cordis apprehendens ad se trahit, et ad superiora ire facit. Chorda siccatur, et tenditur ut sonitum reddat, et caro hominis prius a malo mundatur, postea in bono excitatur, ibi siccata, hic tensa. Siccata per abstinentiam: tensa per patientiam. Inferiores claui rotundi sunt, superiores solidi, quia timor circumspectus esse debet, amor perfectus.



CAP. LXuI. De fide operatione, et retributione bonorum.

Exortum est in tenebris lumen rectis corde; misericors, et miserator, et iustus Dominus , hec est fides. Iucundus homo qui miseretur, et commodat, disponet sermones suos in iudicio, quia in eternum non commouebitur, hec est operatio. In  memoria eterna erit iustus, ab auditione mala non timebit, hec est retributio.



CAP. LXuII. De duabus scholis uirtutis et ueritatis, et duplici genere discentium; et quod omnes cupiant esse beati, et pauci studeant esse immaculati.

Beati immaculati in uia, qui ambulant in lege Domini. Beati qui scrutantur testimonia eius, in toto corde exquirunt eum . Due sunt schole, et duo sunt genera discentium. Alii uirtutem querunt, alii ueritatem. Qui tamen alterum in ueritate appetunt, neutrum contemnunt, quia nec uirtus odibilis est amatoribus ueritatis, nec ueritas contemptibilis amatoribus uirtutis. Sunt autem qui ueritatem querere uidentur, qui tamen quia non in ueritate, et pro ueritate, sed pro uanitate eam querunt,  ueritatem sine uirtute habere uolunt, sed, et ueritas non est sine uirtute; nec uirtus nisi in ueritate. Alii dicunt: Boni esse uolumus, sed sapientes esse nolumus; et hi non iustificantur, quia uirtus sapientia dicitur. Sicut qui dicunt: Sapientes esse uolumus, sed boni esse nolumus, non erudiuntur, quia sapientia per uirtutem confirmatur. Schola uirtutis est: Beati immaculati in uia, qui ambulant in lege Domini. Schola sapientie: Beati qui scrutantur testimonia eius, in toto corde exquirunt eum. Sic et in psalmo primo: Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit, hec est schola uirtutis: Sed in lege Domini uoluntas eius; et in lege eius meditabitur die ac nocte, hec est schola sapientie.  Utrobique tamen studium uirtutis premittitur, quia multi scire uolunt, pauci facere, ut prius per studium boni operis mundetur conscientia, postea autem corde mundo queratur sapientia. Primum disce quod facias, postea quere quod scias. Ideo prius beati immaculati, postea beati qui scrutantur. Beati immaculati. Omnes libenter audiunt beati: sed non omnes libenter audiunt immaculati. Tu autem si uis esse beatus, esto immaculatus. Quis est immaculatus? Nunquam pollutus uel ablutus; sanctus immaculatus, et sanctificatus immaculatus. Primo qui non est auersus. Secundo qui est reuersus. Ille, quia non est preuaricatus; iste, quia est reconciliatus.



CAP. LXuIII. De nominibus preceptorum Dei, contentis psalmo CXuIII, et de causis eorumdem.


Precepta Dei multis nominibus significantur: uia, lex, testimonia, mandata, iustificationes, iudicia, sermones, eloquia, mirabilia, equitas, uerba, ueritas, iustitia . uia dicuntur, quia ea faciendo peruenimus ad uitam. Lex dicuntur, quia obseruationum ritu proposito ligant. Testimonia dicuntur, quia euidenter admonent penis, uel promissis, uel premiis, uel donis contestantia. Mandata dicuntur, quia facienda indicant. Iustificationes dicuntur, quia impleta a reatu liberant. Iudicia dicuntur, quia unicuique pro merito debitam retributionem pronuntiant. Sermones dicuntur, quia narrando instruunt. Eloquia dicuntur, quia aperte  significant. Mirabilia dicuntur, quia insolita precipiunt et incognita promittunt. Aequitas dicuntur, quia secundum iustitiam facta sunt. uerba dicuntur, quia significationes Dei sunt ad homines. ueritas dicuntur, quia ita est ut dicunt. Iustitia dicuntur, quia nichil inordinatum continent.



CAP. LXIX. De tribus uiis.

Utinam dirigantur uie mee! etc.  Tres sunt uie: uia Dei, uia hominis, uia diaboli. uia Dei est ueritas, uia hominis est necessitas, uia diaboli iniquitas. uia Dei et diaboli nunquam flecti possunt, ut ad aliud tendant, quia nec uia Dei mala, nec uia diaboli bona aliquando esse potest. uia hominis mutabilis est, et ad diuersa inflectitur; hoc est, uel ad uiam Dei uel ad uiam diaboli. Si enim  necessitas intorquetur ad cupiditatem, et cupiditas ad iniquitatem, uia hominis flectitur ad uiam diaboli. Si autem diriguntur ad mensuram, et mensura ad iustitiam, uia hominis directa est ad uiam Dei. Propterea ait: Utinam dirigantur uie mee! etc.



CAP. LXX. Qui sint in lege Domini ambulantes, qui stantes, et qui ab ea declinantes.

Beati qui ambulant in lege Domini, etc. . Alii sunt in lege ambulantes, alii sunt in lege stantes, alii a lege declinantes. In lege ambulant, qui in bono proficiunt. In lege stant, qui a bono non recedunt. A lege declinant, qui non facienda presumunt.



CAP. LXXI. De directione cordis humani.

 Confitebor tibi in directione cordis . Cor hominis dirigitur, quando humana uoluntas diuine uoluntati conformatur, id est, ut homo id quod Deus odit, odiat; et quod diligit, diligat. Ad hoc autem per legem Dei instruimur, in qua nobis uoluntas Dei demonstratur: que uidelicet uoluntas nostre uoluntatis regula est. Ideo prius uie hominis, id est opera ad custodiendas iustificationes Dei diriguntur; postea homo Deo in directione cordis confitetur. Quis est qui Deo confitetur. Cui placet quod facit Deus, hic Deo confitetur. Ille autem est cuius uoluntas, et cor directum est, ut a uoluntate Dei non discrepet; uel approbando uel improbando, uel odiendo, uel amando, nec infra subsistens, nec ultra transgrediens



CAP. LXXII. Qui Deum ex toto corde exquirant et quid sit Deum exquirere et quomodo sit exquirendus. Et quomodo quis repellatur a mandatis Dei.


In toto corde meo exquisiui te, ne repellas me a mandatis tuis . Pagani et infideles Deum non exquirunt, qui diuinum honorem creature tribuunt. Similiter falsi fideles, qui aliud plus quam Deum diligunt, Deum non exquirunt. Deum exquirere est extra omnia querere, fide ut aliud esse credatur, dilectione, ut plus diligatur. Toto corde exquirit, qui hunc solum inuenire concupiscit. Ne repellas me a mandatis tuis. Sepe homo accedens ad Deum a seipso repellitur, sepe a mundo, sepe a diabolo, aliquando a Deo, A seipso repellitur, uel per uoluntatem propriam, uel per carnis concupiscentiam.  Per uoluntatem propriam repellitur, quia in hoc aliquando graue fit illi quod Deus uult, quia eum eo quod Deus uult propria uoluntate aliud uult, quod simul fieri non potest cum eo quod Deus uult. Per carnis concupiscentiam repellitur, quia dum aliud caro appetiuit, uoluntas spiritus non sine difficultate ad effectum procedit. A mundo repellitur, dum uel aduersis premitur, uel prosperis irretitur. A diabolo repellitur, quando suggestionum illius importunitate sine cessatione uexatur. A Deo repellitur, quando ad illius maiestatem contemplandam assurgens, incomprehensibilis lucis radiis reuerberatur. Que tamen repulsio ira non est, sed exercitatio, quoniam idcirco homo ad tempus a summis repellitur ut per humilitatem melius in minimis  exerceatur. Unde dictum est: Ne declines in ira a seruo tuo, hoc est si declinas, declina ut redeas. Memento ergo scale Iacob. Ascendunt angeli et descendunt. Quidam ascendere sciunt, descendere nesciunt. Aliud est enim descendere, aliud precipitari. Non est hominis semper sursum ire. Si ascendere nosti per deuotionem mentis, scias et descendere per exercitium boni operis. Si nescis descendere, nescis conscendere, et incipiens tandem post indiscretam et immoderatam uehementiam ascendendi, cadere. Cum descendis uidetur elongare Deus qui sursum est. Sed scriptum est: Excelsus Dominus; et humilia respicit . Melius ergo tibi est ut humilis sis et uidearis, quam sublimis et ignoreris. Aues uolando lacessunt, et descendunt super  terram ut requiescant. Sed alie loca munda diligunt, alie lutosa et polluta exquirunt. Si ergo descendis, munda sit requies tua. Quid est contemplatio, nisi celum? Quid operatio, nisi terra? in contemplatione uolas; in operatione sedes. Sed elige loca munda, opera bona; uite et fuge lutosa, ubi coinquinatio est contingentis. Hec sunt opera immunditie inquinantia appropinquantem. Nunc ergo repelleris, cum repararis, quia si bene resides, ualidior consurges.



CAP. LXXIII. Abscondenda quomodo sint eloquia Domini.

In corde meo abscondi eloquia tua ut non peccem tibi . In corde eloquium Dei abscondit  qui illud per dilectionem suscipit, per memoriam retinet, per humilitatem tegit. Si nunquam tegeretur, non foueretur, si nunquam manifestaretur, non multiplicaretur. Cor nidus est, uerbum ouum, opus pullus. Foue et nutri. Non uiuificatur nisi nutriatur. Peccas, si non recipis; peccas, si receptum reiicis; peccas, si retentum ante tempus exponis. Primo duritia, secundo negligentia, tertio superbia. Ideo absconde, ne pecces.



CAP. LXXIu. Quod iustificationes fiant propter opera.

Benedictus es, Domine, doce me iustificationes tuas . Non auditores legis iusti sunt apud Deum, sed factores . Igitur per bonum opus iustificat Deus. Iustificationes Dei nouit qui intelligit iustum esse, ut qui mala cum delectatione perpetrauit,  bonum sine dolore et labore facere non possit; nec murmurat in pena qui humiliatur pro culpa.



CAP. LXXu. Loquendi que sint impedimenta et que iudicia cordis et oris. Item de quatuor quibus iudicia fiunt.

In labiis meis pronuntiaui omnia iudicia oris tui . Bonus ordo: Primum humilitas silentii, deinde studium boni operis, postremo fiducia pronuntiandi uerbi. In corde meo, silentium: Doce me iustificationes. Opus: In labiis meis pronuntiaui. uerbum. Duo sunt que homini labia tollunt ut loqui non possit: Ignorantia, quando nescit; et conscientia mala, quando erubescit. Propterea contra ignorantiam, in corde meo abscondi eloquia tua, contra  conscientiam malam, doce me iustificationes tuas. Pronuntiaui, fiduciam loquendi significat. Omnia iudicia oris tui, nichil abscondi, hoc est totum dixi. Que dixisti mihi ego pronuntiaui: nichil de tuo abscondi, nichil ex meo adieci, ne uel falsitatem predicarem uel ueritatem negarem; iudicia cordis, que sunt abscondita; iudicia oris, que sunt manifesta; iudicia oris, que proposuisti; iudicia cordis, que abscondisti; iudicia cordis, ubi sententia est dictata; iudicia oris, ubi sententia est prolata. Que ergo manifesta sunt, pronuntiantur; que abscondita sunt, sciri non possunt. Ista tacere torpor esset; in illis presumere elatio esset. Quatuor autem sunt quibus iudicia fiunt. Aliquando reddit Deus malum pro malo ad bonum, ut Saulo penam pro culpa ad correctionem.  Aliquando bona pro bono ad malum, ut diuiti abundantiam bonorum pro iustitia, ad retributionem. Aliquando malum pro malo ad malum, ut Herodi et Antiocho et Iude penam pro culpa, ad damnationem. Aliquando bonum pro bono ad bonum, ut Abrahe et Iob abundantiam pro iustitia, ad saluationem.



CAP. LXXuI. Quis in mandatis Dei exerceatur.

In mandatis tuis exercebor . Exercetur qui presenti studio ad meliora et futura bona eruditur. In mandatis ergo Dei exercetur, qui sic semper bona que agit, considerat, ut per ea se ad bona agenda que necdum cepit preparari credat, ut se  non quasi consummatum existimet, sed semper quasi incipientem attendat.



CAP. LXXuII. De multiplici uia Dei, et qui eam considerent.

Considerabo uias tuas . uia Dei est, per quam ad nos uenit interna aspiratio. uia Dei est per quam ad illum imus, bona operatio. uias ergo Dei considerat qui studio boni operis exercendi inuigilat. uias etiam Dei considerat qui aduentum eius internum ad se diligenter obseruat, quando ueniat, et ad quales ueniat ut agnoscat tempus uisitationis sue.



CAP. LXXuIII. Quomodo dulcia dicat eloquia Domini faucibus suis, utrum ea manducando, et si sic cibus sunt, qualis ergo cibus.

 Quam dulcia faucibus meis eloquia tua super mel ori meo . Nunquid putas, frater, iste manducare consueuerat uerba Dei, ut diceret: Quam dulcia faucibus meis eloquia tua? Et qui est, qui uerba manducaret? Si ergo manducantur uerba Dei, utique cibus sunt. Et qualis cibus? Non puto uentris, sed mentis, in uno illo ieiunium uentris, et cibus mentis: Non, inquit Scriptura, in solo pane uiuit homo, sed in omni uerbo quod procedit ab ore Dei . Et tamen aliqua similitudo est inter cibum uentris et cibum mentis, quia et ideo uerba Dei cibus dicta sunt, quoniam sicut cibus corporalis carnem reficit, ita sapientia mentem pascit. Cibus corporalis tria habet in se, saporem, nutrimentum, massam. Sapor delectat, nutrimentum sustentat,  massa onerat. Sapor ad palatum pertinet, nutrimentum ad naturam, massa ad miseriam. Gula percipit saporem, stomachus nutrimentum et massam: alterum ad refectionem, alterum ad grauamen. Nutrimentum ut illud in corpus traiiciat; massam ut illam eiiciat. Sapor quodammodo spiritualis est, et ideo solummodo delectat, non grauat. Inde est quod fames in faucibus satiari nunquam potest, quia ibi nec appetitus mensuram habet, nec delectatio finem. In stomacho autem fames satietatem recipit, quia ibi appetitus edendi certam mensuram habet et delectatio finem. Nam quia ille nutrimentum, quod sustentat, non percipit sine massa que grauat, ne id quod prodest ultra modum appetere incipiat,  ipsa quam simul percipit massa illum onerando refrenat. Nam cum eum pregrauare et quodammodo suffocare incipit pondus ipsum, quod inuitus tollerat, uoluntarie iam appetere desinit nutrimentum quod reficiebat. Ergo, frater, cum manducas, noli interrogare fauces tuas an satis est, quia si iudicium illarum sequeris priusquam eas delectatione repleas, stomachum tuum onere suffocabis. uentrem potius de mensura edendi consule, et priusquam ille tibi dolere incipiat, fauces auiditate compesce.

Hoc tamen de cibo corporali intellige dictum. Nam de refectione spiritualis cibi fauces potius quam uenter sunt consulende. Fauces dico, non carnales, sed spirituales; et uentrem dico, non uentrem carnalem, sed spiritualem. Nam sicut cibum spiritualem  nouimus, ita fauces et uentrem spiritualiter intelligere debemus. Habet quippe spiritualis cibus, id est uerbum Dei, similiter saporem suum, qui fauces spirituales delectat; nutrimentum suum, quod substantiam spiritualem pascit et uegetat. Habet etiam massam suam que infirmitatem quodammodo premit et grauat. Fauces spirituales dicimus palatum cordis. Sapor uerbi Dei est gustus interne dulcedinis. Anima autem, ipsa est substantia spiritualis. Nutrimentum uerbi Dei est exercitium uirtutis; massa uero, pondus laboris. Quia igitur sapor ille interne dulcedinis sine fastidio sumitur, quasi de quodam spiritualis cibi gustu fauces cordis delectationem percipiunt, sed saturari non possunt. Quia uero exercitium uirtutis, quo anima pascitur, non  sumitur sine pondere laboris, quo caro grauatur, quasi quidam sensualitatis nostre stomachus, dum cibum boni operis exercendo percipit, ne uirtutem qua reficitur ultra modum appetat, ipse eum quo premitur labor operis castigat. Iam, ut existimo, satis intelligis quid sibi uult quod iste dicebat: Quam dulcia faucibus meis eloquia tua super mel ori meo! Non enim ait dulcia uentri meo, sed faucibus meis. Non stomacho meo, sed ori meo. Ac si diceret: per uerbum quidem tuum, Domine, uenter carnalitatis premitur, sed palatum cordis intus sapore dulcedinis delectatur, quia et si foris infirmitatem grauat labor operis, intus tamen desiderium pascit dulcedo et gustus suauitatis. Hinc est quod dilectus ille et charus Ioannes qui uerbum Dei tam frequenter et  tam libenter edere consueuerat, de se perhibet, dicens: Accepi librum de manu angeli et deuoraui eum; et erat in ore meo tanquam mel dulce; et cum deuorassem eum amaricatus est uenter meus . Sic, et tu frater, deuora librum uite, comede uerbum Dei: nec solum comede, sed auide comede, et noli propterea dulcedinem saporis eius deserere, si aliquid amaritudinis sentis in uentre.



CAP. LXXIX. Quomodo Christus sit nobis lucerna.

Lucerna pedibus meis uerbum . Lucerna lumen in testa; lumen in uase, diuinitas in humanitate. uas humanitas, lumen diuinitas. uita uia, tenebre ignorantia. Precessit Christus ferens lucernam; sequitur Christianus tenens exempli semitam.  Proposuit humanitatem lucentem; ex diuinitate extulit lucernam, ut uideamus fide, ambulemus operatione, dirigamur imitatione precedentem unum multi sequentes.



CAP. LXXX. Oculi bonorum quomodo sint ad Dominum, etc.

Sicut oculi seruorum in manibus dominorum suorum . Ubi baculus, ibi oculus. Seruus enim est, qui timet flagellum. Oculus filii ad faciem. Oculus serui ad manum. Ita oculi nostri ad Dominum Deum nostrum, donec misereatur nostri.



CAP. LXXXI. Bonum, et iucundum simul quod sit.

Ecce quam bonum et quam iucundum habitare fratres in unum . In hoc mundo quedam  bona sunt, sed iucunda non sunt; et iterum quedam iucunda sunt, sed bona non sunt. Bonum, et iucundum est habitare fratres in unum, hoc est caritas. In uno animo, non in uno loco. Nam loco unum esse, et animo non esse, pena est. Animo non loco bonitas; loco, et animo felicitas. Prima unitas est, ut membra capiti cohereant; secunda, ut ab se inuicem non recedant. Ex prima uiuunt; ex secunda unum sunt.



CAP. LXXXII. Quare Dominus iudicium suum in finem seruauit.


Dominus iudicabit fines terre. Dominus iudicium suum in finem seruauit, ut compleatur iustitia . Non est in iudicio hominis iustitia consummata, et idcirco iudicium hominis precedit, ut probetur homo, deinde subsequitur iudicium Dei, ut remuneretur. Si totum iudicaret homo, non haberet iudicium Deus.



LIBER TERTIUS. ADNOTATIONES IN SCRIPTURAM, SERMONES, SERMONUM FRAGMENTA, ETC.



TIT. I. De consequentibus sacramentum baptismatis.


In transitu Iordanis  festinauit populus et transiuit Iordanem , quia nobis ad baptisma uenientibus non est segniter agendum, sed festinandum, et perurgendum, ut transeamus uniuersa. Transire enim est omnia adimplere que mandantur. Primo quod scriptum est, ut simus beati pauperes spiritu , inde ut esuriamus et sitiamus iustitiam , sed neque tunc standum, sed transeundum, ut in hoc mundo lugeamus, etc. que sequuntur: Assequamur, quousque filii Dei etiam persecutionis pondera transeamus. Notandum autem quod dicitur. Accincti transierunt . Ne forte negligentius incedentes aliquo lapsu effundantur gressus nostri. Sollicitudo enim non  minor in seruandis quam in congregandis debet esse uirtutibus. Hoc autem cingulum fit ueritas: quia si falsum loquimur discingimur a militia Christi et baltheo ueritatis exsoluimur. Nota propterea quod addidit Scriptura Accincti in spiritu Domini, quia non sufficit apud homines seruare ueritatem nisi et apud Deum seruaueris, ut sit in lingua sitque in corde ubi Deus aspicit. Hoc cingulo expugnatur Iericho post transitum Iordanis. Ad pugnas enim transimus: quas non in alio campo quam cordis nostri queramus, de quo, iuxta Euangelium, procedunt cogitationes male, homicidia, furta, et cetera peccata . uides quantus exercitus contra te exit? Exeamus ergo ad hoc bellum, ut oppugnetur a nobis prima huius mundi ciuitas malitie, et superba  eius menia destruantur etiam usque ad internecionem, ut non sit quod in nostris cogitationibus rediuiuum erumpat uel respiret. Tuncque per Iesum dabitur illa requies uincenti sub uite et sub ficu eius ut non sit qui exterreat. Et post hec fit cultro lapideo secunda circumcisio, ut quis recedens a lege et prophetis ueniat, et in Euangelio secundam circumcisionem per petram Christum accipiat, et compleatur quod dictum est a Deo; Hodie abstulit opprobrium Aegypti a filiis Isrel . Opprobria Aegypti sunt uitia et peccata illecebrarum carnis et anime. Ubi autem datur secunda circumcisio,  relictis non solum corporalibus, sed et spiritualibus uitiis, submota sunt opprobria Aegypti, ut iam non sit Aegyptius nec Iudeus, sed Christianus et membrum Christi. Si ergo concupiscentie pulsat illecebra, occurre huic hosti de tua carne nascenti, et dic: Non sum meus. Emptus sum pretio sanguinis Christi et membrum Christi factus. Non licet mihi tollere eius et facere membrum meretricis . Atque dicas cum sancto Idumeo: Pepigi cum oculis meis, ut nec etiam cogitarem de uirgine . Hoc enim est unum de opprobriis Aegypti, ut ita purificati corde et corpore, cauentes maculam etiam illius corporis quod est Ecclesia  puris manibus, labiis et mentibus,  glorificemus Deum. Cui est honor et gloria in seculorum secula.



TIT. II. De totius mali circumcisione, et de triplici cibo Isrelitis dato.

Circumcisi filii Isrel secundo requieuerunt in eodem loco quousque sanarentur . Non enim sufficit circumcidi a malo operum et cogitationum abstinendo, nisi prius usquequaque uitiis purgati uirtutumque opera sumentes etiam cicatricum indicia obducendo sanemur. Postque hec iam dicatur quod ablatum est opprobrium Aegypti, et decima quarta die celebretur Pascha, quod immundus et incircumcisus non potest, et comedant fructum palmarum. In quo notentur tres species ciborum filiis Isrel date. Prima exeuntibus de Aegypto, farina conspersa aqua. Secunda in deserto, manna  de celo. Tertia in terra sancta fructus palme. Prima et incipientium per penitentiam. Secunda proficientium per Eucaristiam. Tertia est perfectorum et beatorum et per gratiam quibus Christus filius Marie in premium et fructus uictorie, id est eterna beatitudo in hostium exhibetur triumphum.



TIT. III. De tubis sacre Scripture, et quod eius attenta lectio mundi pariat contemptum.

Iericho que tubis obruitur sacerdotum , mundus est. iehsu ergo Naue ueniens, id est Christus, in carne apparens, mittit apostolos portantes tubas ductiles, predicationis scilicet magnificam  celestemque doctrinam, quorum primi sunt Mattheus et Marcus, Lucas et Ioannes; qui singuli singulis tubis cecinerunt. Petrus duarum Epistolarum tubis, Iacobus et Iudas unius, Ioannes trium, et nouissimus ille qui dixit: Puto quod nos Deus apostolos nouissimos ostendit , et qui in quatuordecim Epistolarum tubis muros Ierichontinos fulminauit, idololatrie machinas et uitiorum muros diruens, ita ut tuba populus uniuersus  ulularet iubilo magno in destructionem ciuitatis, cum iam uniuersus mundus predicationi assentiat, idololatriam relinquendo, Beatus enim populus qui scit iubilationem . Que est quidam concordie et unitatis affectus; qui cum incidit in duos uel tres, quecunque  petierint prestat illis Pater celestis. Si uero tanta fuerit beatitudo, ut etiam populus concors maneat in eodem sensu et sententia, iubilet populus, et prorsus ruet ciuitas mundi. Sed et unusquisque debet hoc in seipso complere. Habes in te per fidem Iesum ducem, sacerdos est, nam genus regale sacerdotium sanctum. Fac tibi ductiles tubas de Scripturis  et cane in ipsis, id est in psalmis hymnis, et canticis spiritualibus; et si sic cecineris tubis, et septies arcam circumtuleris, id est si legis mystica precepta ab euangelicis non separaueris; si etiam iubilationis consensum exigas de temetipso, id est si cogitationum et sensuum tuorum populus qui intra te est concordem in bono proferat uocem; Iericho tibi destruitur,  mundus destruitur, ut nichil de iis que mundi sunt retineantur. Anathema enim esse perhibetur cum dicitur: Custodite uos ab anathemate ne faciatis castra filiorum Isrel anathema. Quod Ioannes Epistole sue tuba personat dicens: Nolite diligere mundum nec ea que in mundo sunt . Qui enim ea que mundi sunt in Ecclesiam portant, polluunt castra Dei, et uinci faciunt ab inimicis, dicente Apostolo: Modicum fermentum totam massam corrumpit . uideamus quale sit furtum anathematis . Lingua [uulg. regula] aurea petarum est lectio, que modulatis uersibus et prefulgido sermone deos deasque contexit. Lingua aurea quam posuit in tabernaculo suo et [ducentos siclos argenti] puta [pura] dextralia, huius  eloquentie suauitatem, ne introducas in tabernaculum cordis tui. Lingua enim aurea ne efficiaris sicut Basilides et ualentinus, sed neque puta dextralia, id est sola opera quibus nichil miscetur diuinum, sed totum secundum hominem geritur. Item propter peccatum anathematis, ii qui habitabant Hai plurimos ex Isrel interemerunt. Sed aduersus hunc ueniens iehsu Naue diuidit populum in duas partes; sic quod primis fugientibus et post in hostes medios resilientibus eos hinc inde occidit, et regem Hai gemino ligno suspendit. Hai interpretatur chaos, quod est habitaculum demonum; quorum rex Zabulus, a quibus  uicti et prostrati sumus; sed ueniens noster iehsu populum duas in partes  diuidit. Due partes Iudaicus et gentilis populus, de quibus Apostolus: Gratia et pax omni operante bonum; Iudeo primum et Greco . Iudeus quasi anterior uidetur fugere, cum a legali onere et Sabbati recedit obseruantia. uerum in hostes reuertitur cum per obseruantiam Euangelii in sequentes insurgit. Populoque posteriori, id est gentili quasi a tergo persequente malignorum exercitus conteritur, et rex eorum Zabulus gemino ligno suspenditur a Iesu, cum in ligno crucis, que gemina fuit, iuxta Apostolum, de diabolo triumphauit, illum cruci affigens. Crux siquidem Christi ligno gemina fuit; et ratione constat duplici. Quia uisibiliter Filius Dei crucifixus est, inuisibiliter in ea Zabulus affixus. Prima, qua, iuxta Petri uocem Christus crucifixus  est, nobis relinquens exemplum ; secunda qua crux illa de diabolo tropheum fuit. Hanc duplicem crucis rationem Apostolus ostendit dicens: Mihi mundus crucifixus est, et ego mundo . Duo sibi contraria dicit crucifixa, se iustum, et mundum peccatorem. Mundo autem crucifigimur, cum nichil in nobis inuenit; mundus nobis, cum peccata non recipimus.



TIT. Iu. De altari ex lapidibus constructo et Deuteronomio in eis scripto.

Post euersionem Hai, edificat iehsu altare, iuxta illud quod fecit Moyses ex lapidibus , scilicet integris, quibus non est iniectum ferrum, quia post subuersionem demonum et uitiorum efficitur ex multis integris, quia sine uitiorum corruptione  sunt, quibus non est iniectum ferrum: id est, qui iacula maligni ignita concupiscentie non receperunt, unum altare, propter unanimatem, unum altare quia in eo quasi in quodam altari offertur holocaustum, quantum ad eos qui se totos mancipant diuinis obsequiis, et sacrificium, quantum ad eos qui licet adhuc in seculo utantur licitis, tamen abstinent ab illicitis. Scripsitque super lapides altaris Deuteronomium, id est secundam legem. Si uis uidere quomodo prima lege infirmata secundum scribat iehsu, audi ipsum dicentem: Dictum est antiquis: Non occides. Ego autem dico uobis, quoniam omnis qui irascitur fratri suo, homicida est. Dictum est antiquis: Non mechaberis. Ego autem dico uobis, quod omnis qui uiderit mulierem ad concupiscendam  eam iam mechatus est in corde suo. Dictum est antiquis: Non periurabis. Ego autem dico, nolite omnino iurare . uides quomodo iehsu scribat secundam legem in lapidibus, non in lapideis, sed cordis tabulis: non atramento, sed spiritu Dei uiui.



TIT. u. De Chananei triplici statu.

Quis ascendet ante nos contra Chananeum, etc.  Tripartita inuenitur Chananei narratio. Primo in Ephrem sub tributo, donec ueniens Pharao incederet ciuitatem et Chananeum occideret, et in dotem daret filie. Secundo, ubi inualuerunt filii Isrel, fecerunt Chananeos subditos et seruos, sed exterminatione non exterminauerunt. Tertio dicitur  filiis Ephrem, inter quos prius erant tantum sub tributo, ut exterminarent eos. Chananeus igitur, qui mobilis et incertus interpretatur, caro nostra est, semper nobiscum quantumcunque fructificans. Ephrem enim fructificatio interpretatur. Hec igitur mouetur contra bonos fructificare incipientes, quia omnis qui pie uult uiuere persecutiones et a carne et a mundo et a diabolo patitur , quia caro primo est sub tributo tantum, quia ministerium quoddam agendi anime tribuit, et nisi eam subiiciat, uerendum ne Pharao et ciuitatem, id est animam, et Chananeum, id est carnem, occidat, et filie sue, id est legi peccati in dotem prescribat. Secundo itaque inualescentes filii Isrel illum seruum et obedientem faciunt, cum caro uoluntati  anime seruit et obedit. Licet repugnet, quandiu pugnat aduersus spiritum, exterminatione non exterminatur. Si autem tertio ex precepto Iesu, iuxta Apostolum, mortificamus membra nostra, fornicationem, immunditiam et cetera, ut iam non resurgant contra nos, mortem Christi in corpore nostro circumferentes, exterminari prorsus dicitur Chananeus. Procuremus itaque Chananeum qui nobiscum est subiicere nobis, et obedientem facere, et etiam exterminare, quia, si negligimus, ueniet Pharao ex Aegypto, nostrumque locum dabit filie, legi scilicet peccati. Absit ab Isrelitica tribu, ut quam Deus eduxit ab Aegypto iterum seruiat Pharaoni, quem submersit in mari Rubro! Preualeamus contra Chananeum, ne si ipse inualuerit, de Isrelitis nos faciat  Chananeos, sicut ille effectus est cui superato carnis illecebra dicitur: Semen Chanaam, et non Iuda species decepit te . Sequitur: Maledictusque Chanaam puer.



TIT. uI. Iudicem Ecclesie non semper gladio, id est austeritate, sed interdum parte aratri, id est lenitate, in subditos uti docere.

Aod, ambidexter, nichil habens sinistrum, gladio femore dextro accinctus, principem Moab occidit. Sangar uero, filius Anath et succedens, uomere ceu stiua, id est, pede aratri interfecit allophylos . Docet per hec Scriptura, ut iudex Ecclesie non semper proferat gladium, et acumine correctionis utatur et austeritate: sed aliquando aratro  anime terram sulcans, et clementi commonitione rescindens aptis eam suscipiendis seminibus parat. Sepe enim non minus agresti et simplici admonitione de animis auditorum uitia tanquam Allophyli depelluntur, quam acri correctione. Sed et tu ipse auditor utere hoc aratro, factus agricola tue anime, et cum ad illud miseris manum, ne aspicias retro.



TIT. uII. De Madianitarum expugnatione et de uellere Gedeonis et rore eius, etc.

Madianite ad expugnandum Isrel castra ponunt in ualle Iezrel . In ualle quoniam ad eos qui sunt in montibus non audent accedere Madianite qui interpretantur extra iudicium, id est, demones  qui iam iudicati sunt. In uallem autem Iezrel que interpretatur semen Dei. Non enim sunt ausi ire ubi sunt fructus, sed tantum semen, quo fructus nondum ascendit. Contra eos Gedeon pugnaturus post signum uelleris compluti et deinde aree Deum consuluit. Ros primum in uellere, diuinum est uerbum in Iudea, in lege scilicet et prophetis; post in area, id est gentilitate, in apostolis uidelicet et Euangelio. Unde descendit sicut pluuia in uellus Iudeorum, et sicut stillicidia super terram gentilium . Gedeon uellus expressit in concham et repleuit eam rore. Hic est Saluator qui de uellere legis et prophetarum aquam uerbi ponit in peluim, quasi rorem celestis gratie, ut lauet pedes discipulorum, unde dicit: uos mundi estis propter uerbum  quod locutus sum uobis . Sed et nos si prebeamus Domino pedes nostros, id est pedes anime nostre, paratus est ipsos lauare gratia Spiritus sancti, uerbo doctrine, et dicere: Laui pedes uestros, ut et uos ita faciatis . Accipiamus uero aquam de fontibus Isrel, et exprimentes eam de uellere librorum Regum, Iudicum, et ceterorum: mittamus eam in peluim prius anime nostre concipiendo sensum in corde; deinde acceptis pedibus fratrum nostrorum, in quantum ualemus, lauemus pedes animarum eorum, Domini complentes mandatum ut in uerbo doctrine purgentur auditores a sordibus peccatorum; et mundos habeant pedes, quibus recte ingrediantur ad preparationem Euangelii pacis, quo omnes Deus simul in Christo purificat  per uerbum Dei. Non abiiciamur de thalamo sponsi pro sordidis indumentis; sed candidis uestibus, lotis pedibus et mundo corde recumbamus in conuiuio sponsi nostri Iesu Christi. Cui est honor et gloria in secula seculorum. Amen.



TIT. uIII. De trecentis qui bibentes aquam fluuialem non curuauerunt genua.

Post acceptum signum, in quibus uicerit Gedeon noster uideamus. In illis enim uicit qui ducti ad aquam probantur, qui non curuant genua ut bibant, sed lambunt manu uel lingua . Nam qui uenientes ad aquam baptismi uel penitentie procidunt in terram, terram requirendo, flectunt genua et tentationibus cedunt, demissas habentes affectiones  et soluta genua et non rectum facientes gressum in semitis suis, ab hac pugna repelluntur et uictoria. Qui uero stant et iterum, iuxta commonitionem Apostoli, non herent iugo seruitutis, sed aquam manu et lingua lambunt, id est sicut milites Christi, uerbo operantur et manu, quod dicunt opere adimplentes. Ex hoc sicut canis, qui amorem domini sui usque ad mortem seruat, nullis refectus iniuriis. Laternis et lampadibus ac buccinis hostes uincunt. Claris siquidem operibus et uerbis id peragendum. Et similitudo hostium sumitur a similitudine locustarum. Locustis enim demonum comparatur multitudo, quibus nec in celo nec in terra sedes est.



TIT. IX. De septemplici lepra superbie humane.


Eliseus Naaman leprosum septies in Iordane mergi precepit . Septempliciter enim occupat nos lepra superbie: in proprietate possessionum, in gloria uestium, in uoluptate corporum, in ore dupliciter, in corde dupliciter. A prima igitur qua diuites esse uolumus in hoc seculo mundatur in primo descensu Iordanis, qui descensus interpretatur. In descensione enim Christi, id est in humilitate conuersationis eius, qua cum esset diues factus est pauper, si quis mersus uiderit quod ille non habuit ubi caput reclinaret, quando quereret diuitias seculi huius. A secunda lepra que est uestium, in qua omnem pomposam seculi uanitatem intelligimus, in Iordanis emersionem mundamur, ubi  inuenimus Christum uilibus pannis inuolutum, factum opprobrium hominum et abiectionem plebis. A tertia que est corporis lepra, mundamur in ipso Iordane, si bene cogitantes Dominicam passionem, erubescimus sequi corporis uoluptatem. A duplici lepra oris, que est quarta et quinta, que in aduersis murmuris uerbum tanquam lepre saniem educimus, et in prosperis iactantie malum, tanquam alterius lepre putredinem contrahimus, in Iordane mersi mundamur, cum illum attendimus qui cum tanquam ouis ad occisionem duceretur non aperuit os suum . Et imitamur eum qui non querebat gloriam suam . Unde et demonibus imperabat ne ipsum Filium Dei uocarent . In corde quoque duplex est lepra, propria  scilicet uoluntas que nec Dei uoluntatem nec proximi sequitur utilitatem. Eaque tripliciter peccat, uolens scilicet Deum uel non posse, uel nolle, uel nescire peccata sua punire, et ita uult Deum non esse, cum eum uult aut impotentem esse, aut iniustum, aut insipientem. Ab hac immundissima lepra leuamur loti in Iordane, cum eum imitamur qui non uenit facere uoluntatem propriam, sed eius qui eum miserat Patris, nec suum proprium consilium, quo obstinatus aliorum non acquiescit consilio, unitatem diuidit, pacem scindit caritatis expers est. Hac lepra suffusus homo lauetur in Iordane, attendens quomodo magni consilii Angelus consilium, quo in medio doctorum eos audire et  interrogare elegerat, consilio matris et patris ceterorumque parentum subditus illis postposuit .



TIT. X. De septemplici humilitate Christi.

In Iordane, id est in descensu humilitatis Christi qui septemplicis uirtutis est, septies si lauaberis, mundaberis. Prima uirtus fuit quod diues pauper factus est; secunda, quod paupertati extremitatem adiecit in presepio positus; tertia, quod matri erat subditus; quarta quod serui manibus hodie inclinauit caput; quinta quod discipulum furem et proditorem pertulit; sexta, quod tam mansuetus ante iniquum iudicem stetit; septima quod pro persequentibus se orauit. In hoc Iordane septies lauaris quasi quibusdam uestigiis, licet longe gigantem secutus;  si paupertatem diligis, si inter pauperes extremitatem diligis, si monasterii subditus es diciplinis, si minorem ibi preesse tuleris, si falsos fratres equanimiter pateris, si mansuetudine uincas cum iudicaris, si caritatem rependas a quibus iuste pateris. Hoc est secundum baptismum in quo impletur ueritate quod in unico fit specie, quod mortem Christi iterat, sed mortificationem et sepulturam criminum instaurat. Qui in hoc lauatur, mundatur, ut sit cor et caro eius sicut pueri habens intus innocentiam mentis, et foris puritatem in membris.



TIT. XI. De egrotatione Ezechie regis et eius curatione morali.

Aegrotauit Ezechias usque ad mortem, etc. . Aegrotat Ezechias, dum quilibet peccat. Ad eum intrat propheta et dicit: Morieris tu et non uiues, dispone domui tue , cum sermo intrans ad mentem peccantis ait: Anima que peccauerit, ipsa morietur . Omnis arbor que non fecerit fructum bonum excidetur, etc. . Et ideo dispone domui tue, id est ordina conscientiam tuam. His compunctus ad parietem faciem uertit, quando murum peccatorum, qui struitur, cum peccata peccato adduntur, quique inter peccatorem et Deum separat, pre oculis ponit; quem prius quasi a tergo, cum ea non curaret, habuerat; et illum diruendum tentat, quod fletibus quasi tot ictibus pulsat. Sicut negligenti mortem intentauerat, ita idem propheta uitam promittit cum ait: Quicunque  peccator ingemuerit, omnium iniquitatum eius non recordabor . Et: Nolo mortem peccatoris, sed ut magis conuertatur et uiuat . Non qualemcunque uitam, sed quindecim annorum. Quindenarius in se continet septenarium, qui propter Spiritum septiformem sacratus est numerus, et octonarium qui post resurrectionem futuram figurat quietem. Hanc uitam promittit propheta, dum interim perfectam iustitiam per septiformem Spiritum in futuro plenariam corporis et anime reparationem conuersis Scriptura proponit. Tunc quia in signum per decem lineas sol reuertitur, qui per obseruationem decem mandatorum Deus recuperatur, cuius umbram quasi tot lineis acceperat quot peccatorum tenebris mandata uiolauerat. Ad nos  ergo cum egrotamus intret propheta, uerbisque ipsius compuncti conuertamus faciem mentis ad parietem peccatorum nostrorum, ac illum iuxta prophetam qui ait: Fode parietem et uide abominationem , lacrymis perforemus dicentes: Lauabo per singulas noctes lectum meum . Quasi dicat: Destruam per singulos lapides parietem meum. Hoc autem per humilitatem quam Deus in penitentia maxime requirit debet fieri. Disputat enim Salomon a cedro que est in Libano usque ad hyssopum qui nascitur in pariete . Cedrus, qui imputribilis est et ceteris fere arboribus procerior, iustus est qui nec hic per uitia, nec in futuro computrescit per tormenta, et qui ad celum extensus  dicere potest: Nostra conuersatio in celis est . Hyssopus herba humilis que purgat et tumorem deponit, humilitatem significat; que uitia purgat, superbiam abiicit. Salomon igitur noster a cedro usque ad hyssopum qui nascitur in pariete disputat, quia sermo Dei ab innocentia iustitiaque, ad penitentis usque pertingit humilitatem; que nascitur in peccatorum constipatione. Penitenti autem qui non nisi Deo confortante conualescit, regis nomen est Ezechie, qui interpretatur confortauit Dominus.



TIT. XII. De missione ad Sehon, id est diabolum, et qui sint filii eius, et que sit uia regia per quam nobis transeundum est.

Misit populus ad Sehon regem Amorrheorum dicens:  Obsecro ut transire mihi liceat per terram tuam, etc. . Sehon interpretatur tentatio, et ideo diabolum significat, qui quotidie nos tentat. Rex autem dicitur, quia ipse rex est super omnes filios superbie . Quid enim prodest dicere quod Christus est princeps noster, si rebus et operibus arguamur quod diabolus principatum habet in nobis? An non palam est sub quo principe agat auarus, impudicus etc. In quo Christus principatum gerit, uitia non habent locum. Nos itaque sumus qui ad istum regem mittimus, ut per terram eius transeamus ad terram sanctam. Recordetur unusquisque nostrum cum primum uenit ad aquas baptismi, et postea ad professionem ecclesiasticam quomodo hec omnia fecerimus, et denuntiauerimus, diabolo  nos moram non facturos in terra eius, nec declinaturos in uineam uel agrum ipsius, id est neque ad sensus diabolicos neque ad opera eius, non aquam bibere de lacu ipsius, id est diabolicum sapere, sed de fontibus Isrel. Et transituros uia regia, id est omnibus pompis eius, abrenuntiando per illam uiam regiam incessuros que ait: Ego sum uia et ueritas et uita . Unde hoc magis incitat regem, quod diximus nos cum eo nolle morari. Unde sequitur. Qui statim contra Isrel congregat exercitum suum, id est omnium uitiorum spiritus. Sed quid fecit Isrel: uenit in Lasa . Lasa interpretatur mandati adimpletio. Si uenimus nos ad istum locum ut impleamus mandata, etiam si cum omni exercitu ueniat contra nos Sehon, si omnes suos et demones  et homines aduersum nos exercitet, superamus eum, et omnes uirtutes ipsius calcamus, iuxta illud: Ecce dedit uobis potestatem calcandi super scorpiones, et super omnem uirtutem inimici; et nichil uobis nocebit .



TIT. XIII. De quadruplici lucta et supplantatione Iacob.

Iacob erexit lapidem in titulum . Quater luctatus est Iacob: Cum fratre adhuc in utero, in adolescentia cum eodem in domo, in Mesopotamia cum Laban socero suo, et ad ultimum cum angelo in Bethel. Primo supplantationis exercitio, secundo supplantationis consilio, tertio, contentionis iurgio, quarto nocturne uisionis somno.  Iacob igitur quater luctatus quaterque in lucta uincens hominem uirtutibus fortem significat, qui quatuor genera tentationum exsuperat. Hec sunt uires leonum in tribulationibus: uenena draconum in heresibus, leporina suauitas in carnis motibus, uulpina dolositas in falsis fratribus. Lapis erectus, Christus est de monte sine manibus excisus, in montem exscrescens magnum , mirabilis factus medius lapis inter utrumque parietem. Huic inseritur titulus Em, ma, nu, el in quatuor angulis: quod interpretatur nobiscum Deus. Quia quatuor modis nobiscum est Deus, per presentiam maiestatis, per participationem humanitatis, per uinculum caritatis, per patrocinium ueritatis. In primo cognoscit mala nostra, in secundo expertus est ea, in  tertio compatitur confratribus, in quarto aufert ea: et est Emmanuel, nobiscum Deus. Et ut scires quis Deus dixerit in secunda quadratura per quatuor dictiones in quatuor angulis disposuit, Deus admirabilis, consiliarius, fortis, quia quatuor sunt quibus operatur Deus in nobis: Iustitia in gloriosa bonorum retributione, in eo quod Deus dicitur; potentia in eterna malorum damnatione, in eo quod admirabilis; sapientia in integra rerum cognitione, in eo quod dicitur consiliarius; patientia in necessaria malorum persecutione, in eo quod dicitur fortis. De primo dicitur: Iustus Dominus et iustitias dilexit , bonos remunerando; de secundo: Magnus Dominus et magna uirtus eius , malos puniendo; de tertio: Cui omne cor patet, et omnis  uoluntas loquitur, omni reuelata cogitatione; de quarto: Sicut ouis ad occisionem ductus est , in obiecta contradictione. Sed licet in secundo diffinitionem posuerit, quia sine nomine rerum cognitio perit, in tertio latere titulum inscripsit: Hia, he, uau, het, quod est tetragrammaton, quia quatuor sunt quadrantes uerbi, id est predicationis Domini Saluatoris nostri. Primus, quia corde debemus credere; secundus, quia quod credimus confiteri debemus ore; tertius, quia quod confitemur, implere debemus opere; quartus, quia quod impleuerimus, non cessemus edocere. Est igitur primus in corde per conceptionem, secundus in ore, per confessionem, tertius in opere, per exhibitionem, quartus in doctrina per predicationem. Primus iustificat, quia  corde creditur ad iustitiam ; secundus salutem prestat, quia ore confessio fit ad salutem ; tertius eternitatem donat, quia bonum opus celum reserat; quartus gloriose coronat, quia doctrina meritum accumulat. Quarto titulus inscribitur per quatuor nomina: Deus, spiritus, caro, mundus, quia hi quatuor uicissitudine quadam in se mutuo debitores inueniuntur. Deus debet spiritui, ut cum et cognitione ueritatis illuminet, et amore uirtutis inflammet. Spiritus debet Deo in iis omnibus que agenda sunt ab ipso erudiri, et secundum ipsum que potest operari. Spiritus uero debet carni ut eam a malis cohibeat, et in bonis agendis exerceat. Caro debet spiritui in bono agendo ministerium, et in  commodo agendo, appetendo modum. Caro quoque debet mundo quod necessitatis est ab eo sumere, quod uirtutis est exercere. Mundus debet carni in necessitate subsidium, in exercitatione incitamentum.



TIT. XIu. De altari eneo et oblatis super ipsum.

Sub altari eneo est fouea habens ignem perpetuum: ante quod immolantur carnes animalium . Altare, obedientia; eneum, quia ea adeo est fortis, ut neque mors, nec uita ab ea separet; sub quo est fouea humilitatis habens ignem caritatis, ante quod immolantur taurus, aries, hedus: taurus superbiens, aries lasciuiens, hedus fetens. In tauro superbia, in ariete ira, in hedo luxuria. Ante hoc altare taurum immolamus, cum per humilitatem superbiam  domamus: quod necessario fit in anima antequam perfecta insit obedientia; arietem et hedum, cum per patientiam iram refrenamus, et per castitatem luxuriam restringimus. Et hec fiunt in anima, antequam perfecta insit obedientia.



TIT. Xu. Quod sacerdotum Domini pars sit Dominus; sacerdotum Pharaonis, terrena possessio.

Sacerdotibus Pharaonis terra relinquitur a Ioseph, Dominus autem suis non concedit, sed aufert, dicens: Ego sum pars uestra . Obseruate uos, Domini sacerdotes, et uidete, quia qui habent potestatem in terra, et terrenis actibus et cultibus student, non Domini, sed Pharaonis sacerdotes uidentur. Festinate transire a sacerdotibus Pharaonis ad sacerdotes Domini, quibus non terra Domini, sed  ipse Dominus portio est. Conueniat conscientiam suam, et interna ratione se discutiat, an Deo, an Pharaoni deseruiat: Cui seruire est demonibus subditum esse, et uitiis et desideriis carnalibus.



TIT. XuI. De ueste non mutanda, et moribus non simulandis per hypocrisim.

Non induetur uir ueste feminea, nec femina uirili, quia talis abominabilis est apud Deum , in quo non uestis mutatio, sed uirtutis simulatio hominem facit abominabilem. Hypocrita enim se iustum fingens, cum fit uiribus et uoluptatibus femina, ueste induitur uirili; foris ouis intus lupus, uir quoque sanctus, si eam mollitiam que intus non est foris ostendit, femineo utitur indumento.



TIT. XuII. Testimonia tria sanctorum in confirmationem fidei Christiane.


Testimonia tua credibilia facta sunt nimis , scilicet in martyribus. Tria sunt in quibus sancti plurimum contulerunt Christiane religioni, documentum, testimonium, exemplum: documentum predicationis, testimonium confessionis, exemplum passionis. Quia tria maxime exiguntur, fides, spes, caritas documentum predicationis plurimum contulit ad fidem edificandam; testimonium confessionis, ad spem erigendam; exemplum passionis, ad caritatem excitandam



TIT. XuIII. De duplici circumcisione necessaria iis qui canticum nouum Domino cantare uolunt.

Immisit in os meum canticum nouum .  Et alibi: Cantate Domino canticum nouum . Ut innouari et canticum nouum cantare ualeamus necesse est ut duplici circumcisione muniamur, sicut de populo antiquo legitur quod bis fuerit circumcisus. Circumcidamur duplici circumcisione carnis et mentis, sicut dicit Apostolus: Prouidentes bona non solum coram Deo, sed etiam coram hominibus . Circumcisio carnis in tribus consistit, habitu, actione et sermone. Et quia ista tria in exterioribus perpenduntur, ad carnis circumcisionem pertinere dicuntur. Caueamus in habitu esse notabiles, in actione reprehensibiles, in sermone contemptibiles. Quod erit, si unumquodque istorum triplici qualitate formabitur: Actio puritate, pietate pudicitia. Debet actio esse pura ut munditiam exhibeat;  pia, ut misericordiam redoleat; pudica, ut nec Deum nec proximum ledat. Sermo autem debet ornari ueritate, utilitate, humilitate. ueritate sine fuco simulationis, et admistione falsitatis; utilitate, ut auditores edificet; humilitate, ut uenustate rhetorici ornatus non turgescat. Si in hunc modum ornati fuerimus, nec in habitu, nec in sermone, nec in actione notabiles erimus. Ecce quomodo circumcisio carnis debeat fieri, et in quibus partibus subsistat. Circumcisio autem mentis in tribus consistit: Cogitatione, affectione, intentione. Cogitatio in memoria tanquam in arca uersatur; memoria enim arca est qua seruare debemus que prompta habere uolumus. Eius autem ministra est cogitatio, que inducit quecunque in eam inducuntur, et educit quecunque educuntur.  Si quid autem inducatur inhonestum, surgat recordatio nostre professionis, et reuocemus ad memoriam quod clerici sumus, id est promissores castitatis, cultores iustitie in numerum leuitarum assumpti, ut Deo grata offeramus sacrificia. Si hec sacrificia obtulerimus, quidquid inordinatum cogitatio induxerit, repelletur. Item si affectio uelit aliquid turpe immittere contra honestatem, occurrat memoria celestis patrie, ubi uita sine morte, lux sine nube, dies sine nocte, pax sine fine; ubi laudabilis numerus angelorum, chorus apostolorum, exercitus martyrum, cetus confessorum et uirginum. Item si intentio aliquid contra rationem molitur inducere ut Deus excludatur, diabolus inducatur, occurrat  nobis timor gehennalis supplicii, reducatur ad memoriam timor ille ignis inexstinguibilis, ubi fames continua, sitis nunquam repellenda, frigoris et estus intolerabilis cruciatus, et innumera uermium miseria, tenebrarum horror, dentium stridor, et sempiternus horror inhabitans. Prima ergo cogitanda, media complectenda, ultima sunt fugienda, ut sit cogitatio munda,. affectio sancta, intentio pura. Ita circumcidi debemus carne et mente; et si ita circumcisi fuerimus et innouati, poterimus exsultare et cantare canticum nouum quod nemo nouit, nisi qui cantat.



TIT. XIX. De Zipheis Dauid Sauli prodere conantibus, sicut electos morti conatur diabolus.

Inter Zipheos latitat Dauid, a quibus proditur Sauli; sed Saul in manus Dauid fugientis in speluncam  traditur . Ziphei, qui florentes interpretantur, illos qui hodie florent et cras in clibanum mittentur significant. Inter illos latet Dauid; sancti mundo mortui, quorum uita abscondita est in gloria. Saul est mors per quam diabolus significatur, cui a Zipheis produntur sancti, dum eos laborant trahere in regnum mortis, qui potius dum in speluncam, id est corpora sanctorum, turpitudinis sue uult suggestiones immittere, traditur in manus sanctorum, dum ab eis sua tentatione superatur.



TIT. XX. De obsidione et expugnatione quadruplici Ierusalem moraliter.

Posuerunt signa sua, signa, etc. . Omnes qui pie uolunt uiuere in Christo Iesu persecutionem  patiuntur . Hinc Ierusalem ciuitas plena populo, domina gentium, princeps prouinciarum, sedet sola uidua sub tributo. Primo ab Assyriis, secundo a Chaldeis, tertio ab Antiocho, quarto expugnata a Romanis. Ierusalem quadrifariam habet significationem. Prima, ciuitas ista terrena; secunda, Ecclesia Catholica. Tertia, fidelis anima; quarta, que sursum est mater nostra. Terrenam impugnant prefati homines. Secundam idololatre et falsi Christiani. Tertiam uitia, peccata, demones. Huius uitiis exposite, peccatis conculcate, demonibus oppresse, obsidionem propheta deplorat dicens: Posuerunt signa specialiter Assyrius, Chaldeus, Antiochus, Romanus. Assyrius interpretatur dirigens, in quo superbia notatur. Hic ponit duo signa arrogantiam  et presumptionem. Chaldeus ferox, in quo inobedientia; et hic duo, iactantiam et impatientiam. Antiochus contrarius pudicitie in quo fornicatio signatur; et hic duo, crapulam et ebrietatem. Romanus elationis sapor, qui est auaritia, hic est tanquam singularis ferus, qui ut omnia depascat, quinque signa ponit; rapinam, simoniam, ambitionem, libertatem culpe, desperationem uenie. Hi igitur spiritus uitiorum, principes tenebrarum circumdant Ierusalem, id est animam, ponunt uexilla predicta, portas custodiunt.



TIT. XXI. De perfecta ciuitate et ei necessariis.

Exciderunt ianuas eius in securi; et ascia deiecerunt eam . Supra de obsidione; hic  agitur de ipsius ciuitatis subuersione: Quatuor sunt ad perfecte ciuitatis situm pertinentia. Prima sunt ad sanitatem, secunda ad firmitatem, tertia ad decorem, quarta ad necessitatem. Sic etiam ad situm anime ad sanitatem sunt mandata uite; ad firmitatem, exercitia discipline; ad decorem, carismata gratie, ad necessitatem, consilia glorie. Huius ciuitatis prima ianua seu porta est penitentia, eius ianitor compunctio. In hac porta seruantur mandata. Secunda porta obedientia, ianitor carnis mortificatio; hic inueniuntur exercitia discipline. Tertia ianua constantia, ianitor deuotio; ibi sunt carismata gratie. Quarta puritatis eminentia, ianitor gaudii celestis recordatio; hic seruat consilia glorie. Primam igitur portam oppugnat  amor seculi, secundam amor sui, tertiam presumptio, quartam elatio. Unusquisque habet securi et asciam. Amor seculi uenit cum securi, libertate scilicet peccandi, et ascia adulationis. Tunc penitentia frangitur, compunctio occiditur, mandatorum custodia aufertur. Dicit enim: In fortitudine mea feci; et in sapientia intellexi. Nescio Dominum; et Isrel non dimittam . Amor autem sui accedit cum securi, id est petulantia carnis, et ascia ambitionis. Proh dolor! Dissipatur ieiunium, conculcatur continentia, et silentium perimitur, et omne perit religionis exercitium. Dicit enim: Omnia ad usum creata sunt. Coronemus nos rosis antequam marcescant; non nos pretereat flos temporis. Comedamus et bibamus: cras moriemur  . At presumptio portam constantie aggreditur cum securi iactantie et ascia inepte letitie. Tunc perit celestium carismatum decor sermo sapientie, sal doctrine et diuine reuelationis, et huiusmodi honor. Elatio tandem ad puritatis portam expugnandam accedit, cum securi presumptuose indignationis, et ascia glorie inanis. Heu! statim destruitur mentis puritas, paradisi calcantur fercula, sponsi et sponse disiunguntur oscula, et omnium gaudiorum disrumpuntur consilia. Tunc destruitur dilectio et aufertur contemplatio, ut uere de his dicat propheta: Defixe sunt in terra porte eius: perdidit et contriuit uectes eius et omnia diripuit . Seruite, fratres, Domino in timore, et exsultate ei cum tremore . Quia  si gloriamini contra Deum de consilii claritate, ipse est qui adducit consiliarios in stultum finem; si de iudicii potestate, sequitur in stuporem; si de culmine sanctitatis, ducit sacerdotes inglorios; si de nitore eloquentie, doctrinam senum est auferens. De his dicit per Amos prophetam: Non erit fuga eis , quoniam non est qui se abscondat a calore eius . uereamini opera uestra, scientes quia nullatenus parcet delinquenti. Ministrate in fide uestra uirtutem, in uirtute scientiam, in scientia patientiam, in patientia fraternitatis amorem.



TIT. XXII. De multiplici uisione.

uidi Dominum sedentem super solium excelsum  et eleuatum etc. . Tres sunt uisiones: Prima a creatura mundi, de qua Apostolus: Inuisibilia Dei a creatura mundi etc. . Secunda a puritate fidei, de qua idem: uidemus nunc per speculum, etc. . Tertia a claritate Dei et sponsi, de qua idem: Tunc autem facie ad faciem . Aliter prima uisio est reuelatio cum materia et forma, et fit sub specie angeli sanctis Patribus; secunda est inspiratio sine materia, sed cum forma, et fit suauitate unguenti sanctis mentibus; tertia, emissio sine materia et forma, et fit cum mentis excessu in sponsi amplexibus. In prima uisione anima fit solium, et excedit statum mundi; in secunda excelsum, et excedit affectum suum et uoluntatem interiorum in contemptu sui; in tertia eleuatum,  et excedit officium angeli et intellectum creature, et possibilitatem nature in amplexu sponsi.



TIT. XXIII. De tribus hostibus, et de tribus apud Salomonem difficilibus.

Eduxi te de terra Aegypti, etc. . Egredientes de Aegypto Deus a tribus generibus hostium liberauit: In Aegypto ab Aegyptiis insequentibus, in medio ab Amalecitis, in ingressu terre promissionis ab Amorrheis occurrentibus. Sunt igitur genera hostium tria, a tergo, a latere, a facie. Primi in conuersione; secundi in conuersatione, quasi in medio; tertii in solutione carnis et anime, et ita in fine. Hec sunt illa tria difficilia apud Salomonem. uia colubri super terram , id est, suggestio; uia nauis in medio maris , id est  tentatio uite hominis super terram in amaritudine; uia aquile in celo , id est intentio alicuius circa finem, scilicet contemplatio, qua in celum pennis uirtutum anima iusti quasi aquila uolat.



TIT. XXIu. De septem sceleribus seu peccatis.

Super tribus sceleribus Gaze et super quatuor non conuertam illum . Septem sunt scelera: tria sunt in anima, quatuor in corpore. Tria in anima, superbia, uana gloria, inuidia, prouenientia ex corruptis tribus uiribus anime, dum rationalitas in superbiam, concupiscibilitas in uanam gloriam, irascibilitas uertitur in inuidiam. Quatuor in corpore sunt: curiositas in oculis, loquacitas in lingua, crudelitas in manibus, uoluptas in lumbis; nam  cum homo constans ex quatuor elementis ab igne lumen, ab ere uerba, a terra corpulentiam, ab aqua naturalium percipiat humorum abundantiam, ex insolentia uisus nascitur curiositas, ex leuitate lingue loquacitas, ex solidate corpulentie crudelitas. Unde bruta animalia, magis dedita corpori, magis sunt crudelia. Ex humore naturali, fit fluxus luxurie. Sic itaque tria in anima, quatuor in corpore uitia tres et quatuor faciunt corruptiones, super quibus obstinatur, non conuertitur peccator.



TIT. XXu. Unus quis dicendus et quis plures.

Fuit uir unus . Unusquisque nostrum non est unus, sed plures. Quomodo unus est qui nunc leti, nunc tristis, nunc irati uultum, nunc lenis, nunc auari, nunc luxuriosi cor habet? uides  quomodo qui unus putatur non est unus, sed plures, in quo tot persone, quot mores, quia et secundum Scripturas stultus sicut luna mutatur . Que cum sit una per substantiam in mutatione semper alia a se est. Unus autem est, sed et omnes unus dicuntur qui imitantur eum qui uere unus est, idem permanens et inuariabilis, non diuisi per bina, non scissi per schismata, idem semper sapientes: nec solum unus sed et unum, sicut multitudo cui cor unum et anima una . Hoc est de quo Apostolus: Unus accipit brauium . Quia ergo iustus per hoc quod non a se alter efficitur, unus dicitur: in laudem eius dicitur: Fuit uir unus de monte Ephraim, nomine Elcana .  Ephraim fructificatio, Elcana Dei possessio dicitur. Qui enim unus est, non est de infimis sed de monte frugifero; et est possessio Dei, non demonis. Quem siquidem possident demones, non est unus, sed multi; sicut et ipsi dicunt, in eo quem possidebant, quod legio ei nomen est . Hic unus habet duas uxores  Annam prius sterilem, post habentem talem filium, qui assistat Deo, Samuelem; et Phenennam multos filios habentem. Anna gratia, Phennena conuersio interpretatur. Unusquisque qui uult esse possessio Dei, istas duas necesse est sibi iungat uxores. Primam per fidem sibi gratia iungat quia sicut dixit Apostotolus: Gratia salui facti sumus per fidem ; secunde quoque, id est conuersioni, iungatur,  quia post gratiam credulitatis sit morum commendatio et uite confessio. Iste est ordo nuptiarum; sed alius est procreationis. Phenenna quidem primos filios parit, quia primos fructus de conuersione et prima iustitie germina de actibus procreamus, nisi enim ante conuertamur a malo, non poterimus de Anna, id est gratia, effici patres. Filii Phenenne multi sunt, et, licet accipiant partes, non assistunt Deo quia multa sunt opera iustitie in presenti, pro quibus in futuro merces accipitur. Unde dictum est Marthe: Sollicita es, et turbaris erga plurima . Sed non assistunt Domino quoniam hec opera cessabunt. Prius ergo est conuerti a peccato, et fructus facere dignos penitentie, et post Anna, id est gratia suscitata per emulationem boni, orationibus  filium gignit, qui Deo assideat et perseueret, de quo dicitur Marie quod optimam partem elegit que non auferetur ab ea . Filius enim gratie Deo uacat et uerbo Dei. Et uocatur Samuel, quod interpretatur ubi est ipse Deus. Est enim uere Deus in tali filio Ecclesie, qui semper inuocat nomen eius. Unde: Moyses et Aaron in sacerdotibus eius; et Samuel inter eos qui inuocant nomen eius .



TIT. XXuI. De quatuor hominum ordinibus, et de triplici mundi loco.

Ignis comedit speciosa deserti, flamma succendit omnia ligna regionis, sed et bestie agri quasi area sitiens imbrem suspexerunt ad te, quoniam exsiccati sunt fontes aquarum . In quibus uerbis prophete  quatuor hominum notantur ordines. Per speciosa deserti, religiosi; per ligna regionis, principes mundi; per bestias agri, populares; per fontes notantur predicatores. Speciosa dicuntur religiosi, quia nichil Deo et hominibus speciosius religione; ligna, principes, quia tanquam lignum ad protegendum alios sub ramis continent; bestie agri, populares, quia rationem quam ad seruiendum acceperunt postponentes, bestialiter uiuunt. Fontes aquarum sunt predicatores, quia uerbi Dei fluenta continent. Per desertum, regionem et agrum mundus iste intelligitur. Unde religiosis desertum attribuitur, quoniam mundum deserentes quasi derelicti esse uidentur; ligna principibus, quia licet  altiores ceteris in hoc seculo mentis radicem fixerunt; popularibus, ager, quia rurali operi totis mentibus intendunt. Ignis autem, qui inter ligna sepe inuenitur latere, speciosa deserti comedit, quando cupiditatum et uitiorum ignis religiosos intus occulte non publice succendit, quia, licet in aperta non audeant labi uitia et flagitia, intus tamen in eis uitiorum fornax ardet occulta. Flamma uero, que ex se lucem tribuit, principes succendit, id est diuites huius mundi Deum non timentes, nec homines reuerentes, quia non latenter, sed coram oculis omnium peccant, et in seipsis ardent, et alios exemplo urunt. Bestie agri quasi area sitiens ad Deum suspiciunt, dum populares qui ad comparationem potentium, qui superius eminent, quasi area  in bono sterilis iacent inferius, ipsaque sue siccitatis ostensione eloquiorum Dei pluuiam sibi esse necessariam etiam, ut ita dixerim, muti clamant: Audiuimus speciosa deserti, id est religionis habitum gestantes ab igne comedi; ligna regionis, id est potentes aperta flamma succendi; bestiasque, id est homines incompositos, ipsa necessitatis euidentia pluuiam desiderare. Huius cladis causam audiamus: quia, inquit propheta, exsiccati sunt fontes aquarum, id est predicatorum lingua tacuit, et intellectus arescit, dum arenti ubere, aut contemnunt, aut nequeunt nesciuntque subditos lactare.



TIT. XXuII. De tribus contemplatiuorum ordinibus, et de triplici terra scale Iacob.

 uidit Iacob scalam . Scala est generalis Ecclesia que ex parte militat in terris, ex parte triumphat in celis. In hac uarii sunt ordines graduum. Alii sunt incipientes, alii progredientes, alii peruenientes. Item ex istis quidam sunt in mola, quidam in agro, quidam in lecto. In mola sunt sectatores seculi; in agro, doctores uerbi; in lecto, amici sponsi. Hec scala dicitur stare super terram; est autem triplex terra: terra que sub homine, terra que est homo, terra que supra hominem. Terram que sub homine est homo calcat; terram que est homo homo portat; terram que supra hominem homo desiderat. De prima dicitur: Domini est terra ; de secunda: Terra es et in  terram reuerteris ; de tertia: Si feceritis que ego precipio uobis, bona terre comedetis . Sub hac scala sunt infirmi, in medio sunt actiui, in supremo contemplatiui in celo positi. Infirmi terram comedunt et infirmantur. Actiui fastidiunt, et curantur. Contemplatiui rore celi uescuntur, et saturantur. Actiui infirmis compatiuntur, et ita descendunt. Contemplatiui congratulantur, et ita ascendunt. Isti enim sunt angeli per scalam ascendentes et descendentes: descendentes compassione misericordie, ascendentes supernorum contemplatione. Affligitur actiuus, affligitur infirmus, sed ille compassione misericordie, et ita eum oportet descendere; iste peccati languore, et ita nequit ascendere.



TIT. XXuIII. De sacerdotibus et prelatis, et triplici eorum officio.


Sederunt in terra, conticuerunt senes et custodes filie Sion . uox est Ieremie lugentis desolationem Ierusalem, ex negligentia senum; Saluatoris quoque deplorantis ruinam Ecclesie, ex desidiosa custodia prelatorum. Sederunt, inquit, in terra. Triplex est officium sacerdotum, deambulare, sedere, docere: Deambulare de oue ad ouem, de morbida ad confractam, de confracta ad erroneam, de erronea ad ualentem. Morbidam confortare, confractam consolidare, erroneam reuocare, ualentem debent conseruare, ne incurrant illud prophete: Quod confractum est non colligatis, etc. , sicut Christus docuit: Ite, inquit, predicate et ambulate super  mare. Debent etiam exemplo eius in nauicula sedere et docere de ea populum. Tres sunt autem gradus sedendi: primus minor et generalis, secundus maior et particularis, tertius supremus et spiritualis. Primus est sedere super flumina Babylonis; secundus, ad mensam diuitis; tertius, in nauicula Simonis. In primo sedent fideles, in secundo iuuenes, in tertio senes. Super flumina sedere est fluxum cupiditatum cohibere; ad mensam diuitis, in sacre Scripture meditatione persistere; in nauicula Simonis sedere, prelationis in Ecclesia locum obtinere, et sicut iehsu uerbo et exemplo populum docere. Illi autem contra quos propheta conqueritur contrarias habent sessiones. Cum enim deberent sedere super flumina Babylonis, sederunt super  ollas carnium; cum ad mensam diuitis, cathedras querunt in foro nugis intendentes; cum in nauicula Simonis, in terra sedet, id est totum sacerdotale emolumentum conuertunt in terrenam uoluptatem. Notandum autem quod quidam in sua, quidam in aliena terra sederunt. Primi proprie uoluptati carnis deseruiunt; secundi alienas opes suas faciunt, domum domibus et agrum copulantes agris. Sequitur: Conticuerunt, id est duplicem partem loquendi et triplicem amiserunt modum. Partes loquendi sunt uita et doctrina. Tres modi sunt: docere, monere, orare. Docere de fide, monere de moribus, orare pro rege et populo. De primo dictum est: Euntes docete omnes gentes, etc. ; de secundo: Ecce constitui te super gentes et super  regna, ut euellas et destruas et disperdas et edifices et plantes ; de tertio ait Apostolus: Primum omnium rogo fieri obsecrationes, etc. . uel conticuerunt, id est tacendi omnes causas habuerunt. Que sunt tres, ignorantia, impotentia, negligentia. Ignorantia turpis, ut tunc incipias discere cum debeas docere. Ludicra res elementarius senex, teste philosopho. Impotentia difficilis, quia nonnunquam cupit prelatus docere, sed non potest, conscientia eum remordente et os eius obstruente. Hic est ramusculus qui in ora canum proiectus clamorem eorum cohibet. Si uult officium implere, ut loquatur dicatur ei: Quare tu enarras iustitias meas, etc. . Si per negligentiam inuenitur tacere, stat  contra officium clamatque Dominus: Sanguine pereuntis de manu tua requiram .



TIT. XXIX. De iis que traxerunt Christum ad nos et de nostra duritia.

Propter ueritatem, et mansuetudinem, et iustitiam, et deducet te mirabiliter dextra tua . uerbum Dei in sublime constitutum, ut ad nos descenderet propria benignitas, inuitauit, misericordia traxit, ueritas, qua se uenturum promiserat, compulit, puritas uteri uirginalis suscepit, potentia eduxit, patientia armauit, caritas uerbis et miraculis manifestauit. Te enim, Domine Iesu, mirabiliter deduxit dextra tua propter ueritatem, per quam promissiones implete sunt; propter mansuetudinem, per quam iniquitates remisse sunt, propter iustitiam,  per quam superbi demones et homines damnati sunt. His tribus indigebat genus humanum; sed ea implere non poterat nisi uirginis et Dei Filius, remittere scilicet iniquitates, implere promissiones, damnare demones. Et uide quam dulci caritate Christus Deus noster nos uocat ad uitam. uenit et promisit uitam eternam, nec auditus est de ueritate, cum tamen promitteret solam ueritatem; et ait: Qui promittentem non audit, audiat amabilem. uenit ergo et ita se omni mansuetudine exhibuit, ut peccatricem animam, septem demoniis adulteram, de manibus lapidantium eriperet, Petrumque respiceret lacrymantem misericors et miserator Dominus , misericors in affectu, miserator in effectu. Obduruit homo et ad ueritatem promittentis  et ad exhibitionem mansuetudinis, ut neque propter ueritatem neque propter mansuetudinem audiretur Deus laborans. uidens autem quod nichil proficeret, minatus est ignem ardentem et mortem eternam, ut quem non potest trahere per ueritatem, nec attrahere per mansuetudinem, retrahat per iustitiam, et det uexatio intellectum auditui. Sicut ille tridens quem Dominus misit in hoc mare magnum ad piscandas animas; qui est benedictus in secula.



TIT. XXX. De tribus sanctis, Deo, homine et loco, et de triplici sanctificatione.

Locus in quo stas, terra sancta est . Deus est sanctus, homo sanctus, locus sanctus. Deus sanctus non sanctificatus, sed sanctificans; homo sanctus, sanctificatus et sanctificans; locus sanctus,  sanctificatus, non sanctificans. Deus quippe sanctus de se, non de nobis; homo de Deo, non de se. Bonorum, inquit homo, meorum non indiges ; Et: De plenitudine eius omnes accepimus . De qua est sanctus sanctificatus ab ipso, sanctus de ipso, hominis est exterius dare operam; Dei conferre intus gratiam, hic est qui baptizat. Locus uero sanctificatus, uel absque homine, uel per hominem non sanctificat. Quia sicut locus non sanctus sanctum non coinquinat, ut Lot Sodoma, ita non sanctum sanctus locus non sanctificat, ut celum diabolum, et paradisus primum hominem. Homo autem plerumque locum sanctificat duobus modis, merito et officio. Triplex quippe sanctificatio agitur:  Est enim sanctificatio sacramenti, sanctificatio iustitie uel meriti, et sanctificatio glorie uel premii. Nam sanctificantur ecclesie, cum dedicantur; sanctificantur homines, cum iustificantur; sanctificantur electi, quando premiis eterne glorie donantur.



TIT. XXXI. De triplici labore et tribus laborantibus et tribus crucibus, mortibus, sepulcris.

Reddit Deus iustus mercedem laborum suorum et deducit eos in uia mirabili, etc. . Triplex est labor, carnis, compunctionis, caritatis. Labor carnis est onerosus, compunctionis affectuosus, caritatis effectuosus. De primo dicitur: Humiliatum est in laboribus cor eorum et non fuit qui adiuuet . Omnes enim qui ad seruitium diaboli desudant,  nullum habent auxilium a Deo, ducuntur per obliquas semitas, quarum initium licet aliquando agnoscitur, finis tamen nunquam inuenitur. Unde: In circuitu impii ambulant, et caput circuitus ipsorum labor eorum , id est circuitus eorum semper est caput, nunquam finis. De labore compunctionis dicitur: Laboraui in gemitu meo  Qui ideo affectuosus est, quia qui penitere incipit, bonum affectum concipit, quem ad effectum perducit labor caritatis. Et propterea labor caritatis dicitur effectuosus, quia efficit quod compunctio suggerit. Primus labor est punitorius, quia in exquisitione sue uoluntatis, etiam in presenti puniuntur. Unde: Tradidit illos Deus in desideria cordis eorum, in immunditiam ut contumeliis afficiant corpora  sua in semetipsis . Labor compunctionis est remissorius, quia remissionem meretur. Unde: In quacunque hora ingemuerit peccator, etc. . Labor caritatis retributorius, quia meretur retributionem. Unde: Labores manuum tuarum manducabis . Et quia hic labor retributorius est, subditur: Beatus es, et bene tibi erit . A primo nos Dominus fingendo dolorem in precepto reuocat, dicens: uenite ad me, omnes qui laboratis et onerati estis, et ego reficiam uos . In quo tria hominum genera notantur. Sunt enim qui laborant et onerantur, ii scilicet qui sunt in labore carnis, diabolo seruientes, cuius iugum intolerabile, et onus importabile. Alii qui laborant et non onerantur, qui scilicet Christo seruiunt,  cuius iugum suaue et onus leue. Tertii uero nec laborant nec onerantur; qui non onerati, sed honorati dicuntur, qui potius hominum honores recipiunt. Unusquisque autem labor habet crucem suam: labor carnis crucem pene, quam hic et in futuro sustinet; labor compunctionis crucem abstinentie, quia penitentia requirit abstinentiam; labor caritatis crucem glorie, quia diligit Deum, carnem suam crucifigit cum uitiis et concupiscentiis: que crucifixio est gloriosa. Unde Apostolus: Mihi absit gloriari nisi in cruce Domini nostri Iesu Christi!  Secundum tres istas cruces tripliciter dicitur homo, carnalis, animalis, spiritualis. Carnalis pendet in cruce pene, animalis timore gehenne  perterritus eligens magis a uitiis abstinere quam in gehennam ire, pendet in cruce abstinentie. Hic est Lot montana respuens in Segor saluatus, nolens licita relinquere, mediocrem uitam sectatur; spiritualis uero est in cruce caritatis, qui solo amore gloriatur in cruce. Prima crux exactoria, secunda necessaria, tertia uoluntaria. Unaqueque habet mortem suam, prima mors damnosa, secunda propitiosa, tertia pretiosa. Unde: Pretiosa in conspectu Domini mors sanctorum eius . Item utile est in cruce Domini pendere, ut feruore Dei accensi, sic singula castigemus, ut nec manui in opera aridorum, nec pedi liceat deuiare in latitudine claudorum. Unusquisque in cruce sua mortuus habet sepulcrum suum, primum est in inferno, secundum  in deserto, et tertium in horto, id est in paradiso qui est hortus deliciarum. In primo iacet latro contemnens, in secundo latro confitens, in tertio Christus dimittens. Primum est fetidum et scaturit uermibus qui non moriuntur; secundum purificatum, quod scopatur in confessionibus, quia Iudea, id est confessio, facta est sanctificatio eius ; tertium conditur aromatibus, custoditur numinibus, et frequentatur a mulieribus aromata portantibus. Unusquisque ungitur suo unguento. Primus unguento desperationis, quia in inferno nulla est redemptio; secundus unguento recuperationis, quia hic tempus est miserendi; tertius unguento deuotionis, dicens toto mentis affectu: Conuertisti planctum meum in gaudium mihi , Maria Magdalene portat  unguentum compunctionis, Maria Iacobi compassionis, Salome deuotionis. Compunctio est de recordatione peccatorum, compassio de malis proximorum, deuotio de consideratione premiorum. Per Mariam Magdalenam, que erat in ciuitate peccatrix , intelligitur anima penitens, et scelerum suorum emendatrix; per Mariam Iacobi, uitia supplantans et uirtutum operatrix; per Salomen, ori imprimens osculum cum Deo pacificatrix, que labii detersa reatu audet dicere: Osculetur me osculo oris sui .



TIT. XXXII. De triplici confessione, tribus nominibus Ierusalem, et tribus diebus uiuificationis.

Iudea et Ierusalem, nolite timere, nec paueatis: cras egrediemini contra eos et Dominus erit uobiscum  . Iudea interpretatur confessio, que triplex est: peccatorum, cum sua peccata cognoscit; meritorum, cum suam infirmitatem et adiuuantem gratiam considerat; premiorum, de qua dicitur: In secula seculorum laudabunt te . Prima confessio dicit: Tibi soli peccaui , et audit: Dimissa sunt tibi peccata . Secunda orat: Dirige gressus meos in semitis tuis , et respondetur: Sta in iustitia et ambula . Tertia cantat canticum nouum, et promittitur ei, sedebis super sedem, etc. Ierusalem prius dicta est Iebus, postea Salem, inde Ierusalem. Iebus conculcata, Salem pax, Ierusalem dicitur uisio pacis. Prius fuimus conculcati in luto et feditate  peccati, de qua exuimur per penitentiam. Inde habemus pacem propter iustitiam, qualis haberi potest in presenti. Tandem ueniemus ad uisionem pacis, que exsuperat omnem sensum , ubi cognoscemus sicut et cogniti sumus. Triplex nomen ciuitatis triplici Iudee respondet: Confessioni peccatorum Iebus, id est conculcatio, qui enim confitetur seipsum conculcat; confessioni meritorum, Salem, id est pax, quam habet qui Deo non sibi attribuit, quia pax hominibus bone uoluntatis; Ierusalem, id est uisio pacis confessioni laudis, In secula seculorum laudabunt te . Iudea igitur et Ierusalem, non illis qui per cor impenitens thesaurizant sibi iram, qui non nouerunt uiam pacis, quibus egredientibus carcer, tenebre, infernus paratur,  dicitur: Nolite timere: Cras egrediemini contra eos, et Dominus erit uobiscum. Nolite timere, hic est de timoribus uacandum. Cras egrediemini, hic de egressionibus. Cras egrediemini, quasi dicat: Multos quidem habetis hostes, carnem, qua nullus uicinior, seculum nequam, et qui in ere collocati uiam nostram obsident, sed nolite timere; cras egrediemini, id est post dies duos. Tres enim sunt dies de quibus dicitur: uiuificabit nos post dies duos, in die tertia suscitabit nos, etc.  Unus dies sub Adam, alter in Christo, tertius cum Christo. Utinam pereat in nobis dies Ade, dies peccati, in qua omnes nascimur! quam Iob  et Ieremias  maledicunt; et egredientibus uel hic a peccato illucescat dies redemptionis noue preparationis antique,  uel e mundo clarescat dies qui uesperam nescit. Istos tres dies notat Euangelium: Ecce ego hodie et cras eiicio demonia; et tertia die consummor . Et quia in prima die conuersionis inferuntur tentationes, recte his dicitur: Nolite timere. Quia uero in secunda sanitas datur per iustitiam; cras, inquit, egrediemini, dimissis, scilicet uitiis uel ergastulo carnis, et pro tertia die additur, et Dominus erit uobiscum, scilicet uel per natiuitatem et per humane nature consortium, uel per gratiam in futuro per beatitudinis donationem. Et nota quod non dicit, nos erimus cum eo, sed, ipse erit nobiscum. Cum eo enim sumus qui non eius adheremus uoluntati, sed non est ille nobiscum, quia nostre non consentit uoluntati: cupimus dissolui, sed ipso  differt. Tunc autem nobiscum erit, quando omnibus desideratis dabitur nobis in eo perfrui.



TIT. XXXIII. De quadripartita locutione Dei, et responsione facienda ad eam.

Semel locutus est Deus, etc.  Semel sicut dicitur, loquitur Deus, et ultra non repetit illud , quia semel hic loquitur, precipiendo, prohibendo, promittendo, comminando. In futuro autem non erit tempus docendi, sed iudicandi. Quadripartitum est ergo hoc uerbum quo semel loquitur. Precipit bonum, prohibet malum, promittit gloriam, comminatur penam. Unum autem dicitur hoc uerbum, quia unum est ad correctionem nostram. Nam futurum uerbum tantum ad retributionem  pertinet. In hac prima quadripartita locutione Dei, duo audiuntur: potestas et misericordia. Potestas, qua promittit et comminatur; misericordia, qua precipit et prohibet, uiam ostendens qua curramus ad promissum bonum, uitemusque propositum malum. Huic autem quadripartito uerbo quadrupliciter est respondendum. Preceptioni per obedientiam, ut faciamus bonum; prohibitioni per temperantiam, ut abstineamus a malo; promissioni per amorem, et comminationi per timorem. His respondere paratus erat qui dicebat: Loquere, et respondebo tibi . Ait certe, quia iam locutus es nec repetis; ego loquar et per obedientiam, temperantiam, amorem et timorem tibi respondebo; et tu responde mihi. Respondebit enim in  futuro Deus ei qui responderit in presenti, idque quadrupliciter. Respondebit siquidem ipse Deus obedientie per libertatem, temperantie per integritatem, ut sit libera integritas temperantie, integra libertas obedientie: quorum hic neutrum fit nisi temperantia pugnat, et obedientia laborat. Amori quoque per felicitatem, et timori per securitatem, ut sit secura felicitas. O quam bona, quam desideranda responsa! Integra libertas, secura felicitas! Cui enim hec Deus respondebit auditui eius dabit gaudium ineffabile et letitiam, qua exaltabunt tunc ossa humiliata nunc . Merita enim humilia sunt nunc, premia sublimia tunc. Nam qui se humiliat exaltabitur .



TIT. XXXIu. De tribus linguis hominum.

 Erunt quinque ciuitates in terra Aegypti, loquentes lingua Chanaan . Tres sunt, lingue Aegyptia, Chananea, Hebrea; et inter eas tamen magis affinis Hebree, Chananea est. Hebrea loquuntur angeli, Aegyptiaca homines mali, Chananea boni. Chananeus interpretatur commotus. Hic est qui iam commouetur per penitentiam ut exeat de Aegypto uitiorum et per desiderium patrie de Aegypto carnis sue. Hebreus autem qui iam transiuit. In Aegypto igitur nostra loquuntur Aegypti, quinque ciuitates in malis, dum quinque sensus eorum faciunt opera carnis, id est Aegypti. Loquuntur in Aegypto quinque ciuitates bonorum lingua Chananea, dum quinque sensus eorum commouentur, ut relinquant opera carnis. Hebreus non in Aegypto, sed in celo laudes  sonat, ubi omnis spiritus laudet Dominum .



TIT. XXXu. De triplici aduentu Domini.

Ecce Rex tuus uenit tibi mansuetus et Saluator . Tres sunt aduentus Domini, ad homines in carne, in homines in spiritu, aduersus homines in iudicio. Inter aduentum primum et nouissimum, creber est aduentus tempore medio, conformans nos aduentui primo et preparans nouissimo. Ad hoc namque modo uenit in nos, ne primo aduentu frustra uenerit ad nos, uel ne nouissimo iratus ueniat aduersus nos. Hoc quidem aduentu satagit reformare sensum superbie nostre configuratum sensui humilitati sue, quam primo ueniens exhibuit, ut perinde  reformet corpus humilitatis sue configuratum corpori claritatis sue : quam denuo rediens exhibebit. Hic ergo aduentus medius est optandus, ut qui gratiam impertit primi, et gloriam promittit secundi. Medius enim quasi mediator participat cum utroque. Primus est occultus et humilis; ultimus manifestus et admirabilis. Iste occultus quidem, sed mirabilis. Occultum istum illa glorians gloriosa anima receperat, que dicebat: Secretum meum mihi: Secretum meum mihi . Quomodo autem admirabilis sit, et admiratione sui suspendat animam contemplantis, et omnia ossa interioris hominis acclament ei: Domine, quis similis sit tibi ? norunt experti; et utinam desiderent experiri non experti! Primus igitur aduentus est  gratie, nouissimus glorie, medius iste gratie et glorie, in quo per consolantem gratiam futura gloria datur utcunque prelibari. In primo uisus est Deus contemptibilis; in nouissimo Deus uidendus est terribilis: in isto medio mirabilis et amabilis, ut nec propter dignationem gratie per quam se prebet amabilem posset esse contemptui, sed admirationi, nec propter magnificentiam glorie qua mirabilis apparet, sit terrori, sed consolationi. De primo dicit Iudeus: uidimus eum et non erat ei species neque decor . De ultimo expauit etiam iustus: Et quis poterit, inquit, stare ad uidendum eum?  De isto Apostolus: Gloriam Domini speculantes in eamdem transformamur imaginem a claritate in claritatem tanquam a Domini spiritu . Occurramus  igitur obuiam Saluatori nostro. Respondendum est huic nuntio bono de terra longinqua, id est uiuentium a terra morientinm longinqua. Primo aduentui occurrendum est affectu et exsultatione cordis; ultimo motu et exsultatione corporis, et sicut tunc corporibus nostris rapiemur in nubibus obuiam Christo in era, et sic semper cum Domino erimus , sic et modo sunt nubes apostolorum et prophetarum que concedant uices suas, si sensus nostri non fuerint pigri, terreque nimis affixi; nam quasi uehiculo nubis eousque subleuantur, ut gloriam Domini quantulumcunque mereantur speculari; et sic cum Domino simus uel dimidia hora. Nos itaque, fratres, quos nondum consolatur longa experientia, ut patientes simus usque ad ultimum aduentum  Domini, consoletur interim certa fides et pura conscientia que cum Apostolo dicat: Scio cui credidi, et certus sum quia potens est depositum suum seruare in illum diem , id est in aduentum magni Dei. Qui uiuit et regnat, etc.



TIT. XXXuI. De uirga et flore moraliter.

Egredietur uirga de radice Iesse, et flos de radice eius ascendet . uirga est Maria, et flos Christus. uirga ei qui non indiget increpatione, sed correctione et suppliciis plectitur. Flos ei qui non correctione indiget dura, sed eruditione; uel certe non indiget penis, sed uolente a flore incipere et ad fructum perducere. uis uidere imitatorem Christi uirgam et florem? de uirga quidem dicit: Quid uultis?  in uirga ueniam ad uos?  De flore. An in caritate et spiritu mansuetudinis? 



TIT. XXXuII. De pastoribus et eorum officio.

Qui sunt isti qui ut nubes uolant, et quasi columbe ad fenestras suas?  Tria pastoribus gregis Domini sunt necessaria: bona operatio, discretio, predicatio, ut sint lux, oculus et sal. Lux bone operationis, ut exemplo luceant. Unde: Luceat lux uestra coram hominibus . Oculus discretionis ut discernendo inter lepram et lepram prouideant subditis. Unde ad Ezechielem: Speculatorem dedi te domui Isrel . Sal predicationis et correctionis ut predicatione subditos erudiant, ne uermes peccatorum eos consumant. Unde: uos estis sal terre . Ex pastoribus autem aliqui  sunt nec sal, nec lux, nec oculus, qui scilicet male predicant, male operantur, male discernunt. De quibus dicitur: Sacerdotes contempserunt legem meam, polluerunt sanctuaria mea ; quia inter sanctum et profanum, scientiam et ignorantiam, inter lutum et mundum non intellexerunt. Alii sal et non lux. De quibus dicitur: Que dicunt facite; que faciunt, facere nolite . Alii sal predicationis non habent. De quibus dicitur: Canes muti, non ualentes latrare . Hec ergo tria nobis necessaria sunt, ut simus lux, oculus, sal. Quorum si uel unum defuerit, gregem Domini periculose seruamus. Si enim non sumus lux, licet simus oculus et sal, cum periculo corpus Domini tractamus, officio indigni sumus, facti sicut habentes  clauem, aliis aperientes, sed non intrantes. Unde ualde timendum ne nos qui celi ianitores sumus, cum alios intromiserimus, ipsi non intremus, et clausa tandem ianua frustra clamemus: Domine, Domine, aperi nobis . Fiat quoque illud ut, cum eiecerit de templo iehsu ementes et uendentes , accedant ad eum et intrent ceci et claudi. Si autem oculo discretionis qui debet esse columbarum non coruorum. Unde: Oculi tui columbarum  carent, tunc cecus cecum ducat, et ambo in foueam cadent . Si sale careant predicationis, tuncque ieiunus deficiat in uia populus Dei, sanguis eius de manu predicatoris requiratur. Consideret ergo unusquisque onus suum,  ut sit per sal nubes compluendo; per lucem, uolans ad celestia, quod uerbo predicat exemplo monstrando; per oculum, columba ad fenestras Scripture, ut per ipsas Deum uidendo ouibus suis prouideat. Talibus enim congaudens ait propheta: Qui sunt isti qui ut nubes uolant et quasi columbe ad fenestras suas? Pensate igitur quid estis, et ad quod ministerium in domo Dei uocati. Clamat secus agentibus Oseas dicens: Audite, sacerdotes, quia uobis iudicium est . Et quare, ostendit subdens: Quoniam laqueus facti estis speculationi et rete expansum : Quasi dicat: Quoniam uos qui expedire debetis, malo exemplo alios illaqueatis, iudicium est uobis damnationis. Unde et alterius sanguinis rei.



TIT. XXXuIII. De duobus capree hinnulis, tribus umbris, et uariis diebus.


Duo hinnuli capree pascuntur in liliis . Caprea, Ecclesia uisu acuta ad penetranda mysteria Christi, saltu agilis ad transilienda huius seculi impedimenta, potens ad supprimenda serpentis antiqui uenena. Huius duo gemelli Petrus et Paulus, germani fide, pares merito et uirtute, ipsa passione et morte coniuncti. Hi pascuntur in liliis, in mundorum et humilium uirtute et profectibus. Pascunt eos uerbis, pascuntur eorum operibus. Unde alter ipsorum dicebat: Nunc uiuimus, si uos statis in Domino ; alter cum esuriret, celum apertum est, et carnes immundorum animalium precipitur mactare et manducare . Hoc faciunt  laborantes estu donec aspiret dies, et inclinentur umbre . Tres sunt umbre, et tres dies. Prima umbra terra; est umbrosus spiritus demonum et hominum; secunda, tenebre errorum; tertia, obscura significatio ueterum sacramentorum. Umbra significationum inclinata est ad occasum et finem; umbra errorum de die in diem inclinatur ad diminutionem; umbra tenebrosorum spirituum tandem inclinabitur ad infernum et mortem. Primum factum est, cum dies eternus aspirauit apparens in carne. Secundum quotidie fit, cum idem aspirat illustrans nos ueritate. Tertium nouissime fiet, cum aspirabit in maiestate. Sunt et alie umbre due que intra nos uelut in quodam speculo obumbrant nos uel nobis. Obumbrant nos que nos congelant et  obcecant. Obumbrant nobis que refrigerant et illuminant nos. Prime de inferioribus sunt graues et noxie, secunde de superioribus, delectabiles et salubres. Anima enim humana in medio posita est, ut sub ipsa sit mundus, propter ipsam factus; supra ipsam sit Deus, a quo, et ad quem et propter quem ipsa facta est. Nam sicut propter animam est corpus, sic propter corpus est domus eius, id est mundus. Cum igitur incuruatur ad corporalia et mundana, ascendunt in eam umbre de inferioribus. Cum egreditur ad diuina, inclinantur super eam umbre de superioribus. Illius enim quam cogitat umbram sibi format. Que etsi luminosa et gloriosa, umbra tamen est, quantumcunque cognitionis acuatur  dies, donec aspiret ille celestis dies, sicut cum in facie speculi tersa et lucida splendide rei resultat imago. uidemus enim nunc per speculum in enigmate . Et nota quod nec umbra uidetur nisi inclinato et aspirante die, quia neque per speculum et in enigmate potest apprehendere quidquam nostra humanitas, quantumcunque a uisibilibus ad inuisibilia rapiatur, nisi inclinante se maiestate ad nos fauore gratie, cum scilicet qui habitat lucem inaccessibilem dignatur ad nos inclinari, et per umbram sue imaginis demonstrari. Unde Moyses ascendit in montem , et Dominus inclinauit celos et descendit . Sed heu! tam breues et obscuros dies, et tam longas ac laboriosas noctes habet hiems ista, ut propheta laborans in gemitu  suo, et per singulas noctes lauans lectum lacrymis suis , merito plangat, dicens: Dies mei sicut umbra declinauerunt . uerum si queratur cur umbre pluraliter dicantur, cum res una sit cuius sint umbre. Respondetur: Quia nunc minus, nunc plus uirtus obumbrat Altissimi, dissimiliter umbras format. Unde Apostolus: Transformamur a claritate in claritatem . A minore scilicet in maiorem, quia presens claritas respectu future umbra est. Et nota quod cum umbre de superioribus inclinantur super nos, umbre de inferioribus inclinantur infra nos. Cum siquidem diuinis propinquamus, mundana superamus, quatenus ad umbram lucis accedimus, eatenus mortis umbram euadimus. Lux enim et uita in celo, mors in inferno,  umbra mortis in hoc tartareo et tenebroso loco. Iam, fratres qui laboratis, portantes pondus diei et estus , ad umbras lucis istas accedite. Placeat eas imitari, quas ille dies eternus aspirans rorem misericordie cupit estuantibus inclinare. Audite ipsum diem ad umbrarum refrigeria inuitantem: uenite ad me, qui laboratis et onerati estis, et ego reficiam uos . Quam umbram si quis obtinuerit, merito gloriatur et dicit: Sub umbra illius quem desideraueram sedi . In qua est sessio ad quietem, et refectio ad satietatem. Unde subdit: Et fructus eius dulcis gutturi meo . Aspira ergo gutturi, o dies dierum, que in atriis tuis super millia . Obumbra caput nostrum in die belli. Inclina super nos umbras salutis et refrigerii,  et inclinentur subtus nos umbre cecitatis et mortis. Et licet contingant nos umbre de cogitatione terrenorum, non nos attingant tenebre, id est crassiores umbre de amore eorum; sed semper respiremus in luminosum ueri eternique luminis amorem.



TIT. XXXIX. De auro, thure et myrrha.

Afferte Domino, filii Dei, afferte Domino filios arietum. Afferte Domino gloriam et honorem, etc. . Quia satius est Domino afferre quam sanguisuge, id est concupiscentie, cuius due filie, uoluptas et uanitas, non dant requiem die ac nocte, dicentes: Affer, affer : Quid autem afferendum? Afferte, inquit, gloriam, scilicet auri et honorem thuris. Afferte Domino gloriam nomini eius, myrrham sepulture eius. Myrrha in corde tuo dolorem;  myrrha in corpore tuo laborem, si tamen hic et ille sit penitentialis. Myrrha gustu amarissima effectu corruptioni resistit. Quid autem amarius dolore quo peccator recogitat annos suos in amaritudine anime sue , dicens Deo: Noli me condemnare . Quid enim salubrius quam quod uindicat tam a corruptione luxuriarum in quibus computruit, quam uermium immortalium quos meruit. Labor autem corporis non tam myrrha est quam myrrhe fasciculus, in quo regula ieiuniorum et uigiliarum, asperitas uestium, et omnia amara uelut in unum fasciculum colligata sunt ad ferendum. Unde ille: Conuertimini ad me in toto corde uestro; in ieiunio et fletu, et in planctu, etc.  , ut uere dici possit fasciculus. Debet amaritudo cordis mitigari amaritudine exteriori, quem admodum cholera stomachi potu absinthii, ut homo usu dulcium corruptus, potione purgetur amara. Peccatori enim debet dari myrrhatum uinum Dominice passionis ; quod noluit bibere iehsu, quia peccatum non fecerat quod ei crucifixio imputabat. Post hanc thus offertur, quia post sacrificium spiritus tribulati et corporis humiliati sequitur sacrificium laudis cum thure deuotionis. Quod cum regi obtuleris, suppone ignem caritatis, ut dirigatur oratio deuotionis sicut incensum in conspectu Dei . Et de hoc sacrificio odoratus odorem suauitatis, dicat tibi: Odor uestimentorum tuorum, sicut odor thuris . Post hec duo offertur  aurum. Myrrha enim oblatio est incipientium, thus proficientium, aurum uero perfectorum: quod est sapientia, quam non nouit nisi qui accipit. Pretiosius est hoc aurum cunctis opibus, etiam myrrha et thure. Hoc enim ultimum diues est in omnibus qui ualet offerre in contemplatione et prudenti administratione. Hec est quidem uera sapientia, sapientia in contemplatione eternorum et administratione temporalium. Qui nouit seipsum regem et alium, non tamen negligit offerre thus in deuotione diuini operis, et myrrham in mortificatione sui. Nos igitur, fratres, in gloriam pueri regis qui natus est nobis, offeramus aurum, thus, et myrrham, que conseruat a uermibus. Nam uermis carnis est luxuria; qui ingreditur blandiendo, mordet ridendo,  transforat delectando, perimit consensu uoluntario. uermis item est tristitia, quia sicut tinea uestimento, et uermis ligno, ita tristitia uiri nocet cordi. His et similibus uermibus uermescunt corpora et corda, si quotidie non distillet de manibus myrrha. Manus ergo nostre per uniuersum corporis nostri distillent myrrham, preueniendo ungere corpus in sepulturam illius. Corpus enim nostrum iehsu est, quod sepelitur cum omnibus uitiis subtrahitur. Qui sic ungitur, ut dictum est, non timet uermem qui non moritur, quia iam mortuus est. Offeramus etiam thus deuotionis et aurum sapientie. Et si quis indiget sapientia postulet eam ab eo qui dat omnibus affluenter, a Patre scilicet luminum, qui dat, omne datum optimum et omne donum  perfectum .



TIT. XL. De meditanda morte, dum adhuc fortes uidemur, et de bene agendo.

Memento Creatoris tui in die iuuentutis , ait Sapiens, ut, iuxta Apostolum, dum tempus habemus, operemur bonum ad omnes . Sequitur: Antequam rumpatur funiculus argenteus , id est dissoluatur corpus et recurrat uita aurea. id est anima uinculis carnis absoluta ad Deum qui fecit illam, punienda uel saluanda. Funis dicitur corpus, quia quibusdam legibus nature sibi animam legat, antequam puluis, id est homo qui de terra factus est conteratur super fontem, id est mundum, ut inde aquam non possit haurire, et rota cogitationum  que de corde exeunt et uoluuntur et reuoluuntur super cisternam corporis, quia in illa die peribunt cogitationes. Hoc idem subdit aliis uerbis: Et reuertatur puluis in terram suam, unde erat , et spiritus redeat ad ipsum qui dedit illum , recepturus penam uel gloriam.



TIT. XLI. De triplici apertione cordis, sextuplici mandato, et triplici bello ac pace.

Adaperiat Dominus cor uestrum in lege sua, et in preceptis suis, et faciat pacem, etc. . Triplex est apertio cordis. Prima ad penitentiam, secunda ad iustitiam, tertia ad perfectionem. Hec autem apertio per legem Domini fit meditanti die ac nocte, unde subdit: in lege sua, que in sex consistit,  in prohibitionibus, comminationibus, preceptionibus, promissionibus, consiliis, exhortationibus. Prima apertio in prohibitionibus et comminationibus fit, dum quis attendens suas transgressiones et penas que ex eis subsequuntur, ad penitentiam Dei timore compungitur. Hec est enim lex Domini conuertens animas . Secunda est in preceptionibus et promissionibus, dum penitens diuinam uoluntatem in sua lege considerans et remunerationem, ad iustitiam proficit bonorum operum, quia testimonium Domini fidele  dans promissa. Tertia in consiliis et exhortationibus, dum iustus in bonis delectatur in Deum feruens, Deo quem solum diligere cupit sibi dicente: Si uis perfectus esse, uade et uende omnia que habes, etc. .  Arripit sic perfectionem ut preter Deum, qui dat sapientiam paruulis, nil querat. Quia uero sola dilectio indicatiua est religionis, Deo dicente: In hoc cognoscent; quia mei estis discipuli, si dilectionem habueritis ad inuicem , subditur: Et in preceptis suis, que sunt dilectio Dei et proximi inter cetera legis Dei magis tenenda cum ex his pendeant lex et prophete. Et faciat pacem. Triplex est nobis bellum: A conscientia que peccatorem accusare non cessat; a carne et demone, que etiam iustum insequuntur; a fratre et proximo, qui etiam perfectum conturbare conantur. Deus autem qui corda aperit in lege sua, et in preceptis suis, triplicem facit in homine: Primam pacem per penitentiam, cum deleto peccato, ipsum conscientia accusare  non potest; secundam per iustitiam, cum iustus exercitio bonorum operum carnem domuerit, iuxta Apostolum: Castigo corpus meum et in seruitutem redigo , et cum sic omnia inimici tela exstinxerit ; tertiam quoque cum solum Deum tenens nullis prosperis extollitur, nullis aduersis mouetur; eque acceptans prospera ut aduersa, ut uere dicatur: Pax multa diligentibus legem tuam; et non est illis scandalum . Conscientia cessante a primo bello, carne et demonibus a secundo homine ita perfecto ut aliquo scandalizante scandalum non recipiat, sed quantum in ipso est et cum scandalizauerit pacem habeat, in patientia possidens animam suam .



TIT. XLII. De benignitate et seueritate Dei erga peccatorem.


Conuertimini ad Dominum Deum uestrum, quia benignus et misericors est, patiens et multum misericors, et prestabilis super malitiam . uidete quemadmodum de uenia peccatori danda, si conuerti uoluerit, Dei exaggerat pietatem. Benignus est indebita largiendo. Misericors debita indulgendo. Patiens diu tolerando. Multum misericors, pro longis iniquitatibus breuem penitentie afflictionem suscipiendo. Prestabilis super malitiam, etiam sine carnis afflictione perseueranti, ad se cordis conuersione mala omnia condonando. Nemo igitur de uenia desperet propter Dei iustitiam. Nemo in malis perseueret propter eius misericordiam, quoniam  fortis et patiens Dominus, dulcis et rectus, misericors et uerax. Patiens, dulcis, misericors super penitentes. Fortis, rectus, et uerax super impenitentes. Si ergo, fratres, amamus patientiam, dulcedinem, misericordiam, qua saluat, timeamus fortitudinem, rectitudinem, qua iudicat et damnat; et oremus ut a nobis iudicii seueritatem suspendat misericordieque benignitatem impendat. Qui, etc.



TIT. XLIII. De tribus bonis hominis, et tribus flagellis Dei, et de causis eorum.

Multa flagella peccatoris; sperantem autem in Domino misericordia circumdabit . Tria sunt hominis bona quibus in hac uita fruimur: Alia in anima, ut uirtutes, et alia dona tam nature quam gratie; alia in corpore, ut sanitas; alia extra utrumque,  ut proles et diuitie. Ideo tria sunt flagella, quibus iusto Dei iudicio percutitur. Flagellatur enim aliquando in exteriori substantia, aliquando in carne propria, aliquando in conscientia. In duobus primis flagellantur eque boni et mali; in tertio non nisi reprobi. In duobus flagellatus est Iob, non in tertio. Unde dictum est ad Satan: Animam illius serua . In istis omnibus Pharao. Quem enim flagellauerat in exteriori substantia, in carne propria uesicis turgentibus, etiam obstinatione flagellauit in conscientia. Quatuor autem de causis flagellantur homines: Alii ad ruinam, ut Pharao; alii ad disciplinam, ut Dauid; alii ad custodiam, ut Paulus; alii ad coronam, ut Iob.



TIT. XLIu. De signaculo Dei nobis impresso.

 Signatum est super nos lumen uultus tui, Domine . Super dicit non subter, quia in superiori natura tria sunt: Signans, signaculum, et signatum, a quo, cum quo, et in quo. Signans est Deus qui suam imaginem primo angelice nature, inde humane impressit, ut angelica esset quasi signaculum, humana quasi signatum. Unde primo angelo dicitur: Tu signaculum similitudinis, plenus sapientia, perfectus decore, in deliciis paradisi Dei fuisti . Homo autem dicit de se: Signatum est super nos lumen, etc. Instar cuius in signaculo uel sigillo primo figura regis insculpitur, et post subiecte rei imprimitur. Imago primo nature impressa est angelice, inde quasi secundum eum humane  insignita, sed et aliis rebus modo suo, quia eorum ministerio formantur et reguntur.



TIT. XLu. De septem riuis peccatorum exeuntibus a primis parentibus.

In flumine pertransimus [pertransibunt] pede . Quid post? Letabimur in ipso  De quo Isaias: Percutiet Dominus fluuium Aegypti in septem riuos ita ut per eum transeant calciati . Aegyptus mundus est; flumen fluxus humani generis, qui de primis parentibus uena infelici prorumpens, impetuosum torrentem per totam mundi latitudinem instagnauit, quod in septem torrentes deriuatur, uallesque et campestria profunda uoragine supersedit, ipsis etiam montibus refusionem intentans. Quorum unus de altioribus  inclamat: Torrentes iniquitatis conturbauerunt me . Primus huius fluminis riuus est cogitatio mala. Riuus exundans habens frequentiam pluuiarum per fenestras corporeorum sensuum, qui ei de mundanis cataractis mortiferos imbres profluxius administrant. uersipellis contortor fingit similitudines, imagines pingit, colores aptat, ut consensum eliciat, affectum inficit, uniuersa conuoluit, in thalamo mentis, offert horribilia de diuinitate, terribilia de fide, mirabilia de fidei institutione, et in alueo mentis ueneniferas ingerit potiones, quas in confessione peccatorum exoneratus exhorret euomere. Quid plura? Inimicus uirtutis in thalamo exstirpat deuotionem, in diuersa protrahendo, in thalamo castitatem multiformis libidinis sensus euoluendo.  Quibus fortioribus telis utinam oppugnans non expugnet, pungens non uulneret, et in claustro lectionem memoriam Scripturarum resecando, libros a manibus euellendo, et de isto ad illum transferendo; in officiis silentii uirtutem, dum uagabundo se comitem facit, donec taciturnitatis officium aut aperiat aut infringat. Ad ipsum altare Domini uirtutum spiritus isti in ipsos mentis oculos circa sacrificia pendentis in cruce circumuolitant. Has uolucres uix patriarcha magnus a suis sacrificiis abigebat . uidetis quam turbidus sit iste torrens. Quis in hoc negat se mersum uel submersum? Secundus riuus locutio peruersa. Linguam nullus domare potest, ait apostolus, membrum inquietum  et mortiferum . Est autem uerbum aliud falsum. Unde: Perdes omnes qui loquuntur mendacium . Aliud uanum. Unde: uana locuti sunt unusquisque ad proximum suum . Aliud maledicum. Unde: Neque maledici, etc. regnum Dei possidebunt . Aliud impudicum. Unde: Deponite turpem sermonem de ore uestro . Et: Omnis sermo malus de ore uestro non procedat . Aliud excusatorium. Unde: Ne declines cor meum in uerba malitie ad excusandas excusationes in peccatis . Aliud dolosum. Unde: Disperdat Dominus uniuersa labia dolosa . Aliud otiosum. De quo Dominus: De omni uerbo otioso, quod locuti fuerint homines, reddent rationem in die iudicii . Tertius est  actio praua post cogitationem et locutionem quando exhibentur membra iniquitatis peccato, ut contumeliis afficiant corpora nostra. Absit aliquem nostrum huic famulari idolo, Filium uirginis in ueneris templo suscipere, arcam Domini iuxta Dagon locare, nutritum in croceis stercora amplexari! Quartus riuus est defensio peccatorum, quo nichil magis exasperat iram diuinitatis. Quando enim sanatur qui medicum spernit, medicinam conculcat? Negantem super hoc propheta de sacrario Spiritus sancti nobis inducit. Ibi, inquit, habuit foueam ericius . Qui cum se adeptum solitudinem putat, caput et pedes exerit. Si quis superuenerit, statim ea contrahit et spinis munit, ut prius spinis illius sanguinem tuum teneas, quam corpus ipsius. Sic  peccatoris caput cum pedibus, id est intentio cum actionibus, a pastore prospicitur, et quod fere omnium peccantium uitium est, cum ab omnibus uideatur a nemine se uideri putat. Si autem intentionis ingressus cum actionum egressibus correptiuis manibus uelis deprehendere, intantum se excusat nouus dialecticus Ciceronis lingua, ut negando que uidisti, que ipse non uidit in te uitia retorquendo, prius sentias quam uitium perdas, prius odium incurras quam corrigas. Quintus est exsultatio in peccatis. O detestanda letitia, ut pro malis ipsi etiam Deo audeant gratias immutire! Qui exsultant, cum male fecerint, et letantur in rebus pessimis . Cadent super eos carbones et in ignem eiicientur. . Sextus est alios docere ad malum.  Qui de cathedra pestilentie deriuatur, cui non sufficit ut intereat in seculum seculi, nisi alios pertrahat, duplicem habiturus penam. Septimus est in his omnibus perseuerare. Super sic demersum et absorptum claudit puteus os suum; et cum non leuat oculos ad celum, nec recordatur iudicium iustorum, mortuus est et sepultus sepulcro conscientie, a quo sic mortuo perit confessio, ut ueniens in profundum malorum contemnat . Hic est in extremo fluminum Aegypti. Huic multitudo miserationum Domini tollitur ab oculis. Hunc fluuium in riuis percussit Dominus cum calceatus carnis calceamento, cuius corrigiam ille magnus non potuit soluere , illum transiuit  per immunitatem predictarum pestium, et transeundo liberauit nos de aquis predictis. Eia, fratres, si aliquis humor de his riuis fluminis mortalitatis est in uobis, tergite, et tergite illum niueo confessionis amictu. Percutite hos riuos cogitando pro peccato uestro, prohibendo linguam, declinando a malo et faciendo bonum, confitendo aduersum uos iniustitias uestras Domino, habentes dolorem uestrum semper in conspectu uestro iniquos docendo, uias Domini et laudem ipsius in ore semper gerendo. Et ut calceati transeatis, consuatis aliquid de arte sutoria, faciatis calceamenta densa et subtiliter consuta, que possint aquas obuiantes excludere. Faciatis carnem firmam et confixam timore Domini, que libidinis humorem excludat, et  excocta tribulationibus et densata fiat uter nouus ad conseruandum uinum nouum, ut dicere possitis: Factus sum sicut uter in pruina .



TIT. XLuI. De concordi religiosorum cohabitatione quam sit diabolo formidolosa.

Pulchra es, amica mea, suauis et decora, sicut Ierusalem, terribilis ut castrorum acies ordinata . Suauis hominibus, decora numinibus, terribilis demonibus. Quare? Quia ambulat ut castrorum acies ordinata, non dissipata per inuidiam, sed constipata per caritatem. Acies est per conuentum, castrorum per procinctum, ordinata per consensum. Conuentum facit penitentia, procinctum ponit uigilantia, consensum prebet concordia. Sane parum timet diabolus ieiunantes,  uigilantes, continentes, quoniam de illis multos obruit in laqueum ruine, sed concordes et unanimiter habitantes in domo Domini, dolorem, timorem, liuorem ingerunt diabolo quos concordes inuenit, precipue cognoscit, quia in manu Dei sunt et non tanget illos tormentum mortis . In hoc, inquit, cognoscent homines quia mei estis discipuli, si dilectionem habueritis ad inuicem . Charitatem autem inter homines expauescit diabolus, quam in celis tenere noluit cum Deo et angelis.



TIT. XLuII. De quadruplici languore unde nos liberauit Christi aduentus.

Dicite pusillanimis: Confortamini et nolite timere. Ecce Deus noster ueniet et saluabit nos. Tunc aperientur oculi cecorum, et aures surdorum patebunt.  Tunc saliet sicut ceruus claudus, et aperta erit lingua mutorum . Generis humani ante aduentum multa erat caligo, ut Deum cognoscere, uerba eius audire, bene operari, et peccata recusarent confiteri. Tantis itaque miserie languoribus placuit Deo salutis medicinam, ministris suis imponere, ad eius consolationem, dicens: Dicite pusillanimis, etc. Ecce Dominus noster, medicina nostra, et salus nostra, et iehsu noster adueniet. uere pusillanimes erant iacendo in doloribus, desperando in quadruplici infirmitate. Ceci enim erant, surdi, claudi et muti. Ceci Deum ignorando, surdi ipsum audire contemnendo, muti peccata sua non confitendo, claudi bene operari negligendo. Infirmitas ista a primo parente  sumpsit initium. Cecus fuit ex uerbis serpentis putando se fieri Deum, non uidendo se ex uerbo Dei si non obediret ei futurum esse miserum. Claudus fuit cum in altero pede claudicauit. Duo enim sunt hominis spiritualis pedes, dilectio Dei et proximi; qui altera earum caret claudicat. Adam uolens uxori morem gerere, dum amori eius amorem Dei postposuit; male claudicauit. Dum Deum per obedientiam non audiuit, surdus fuit. Mutus in confessione peccati fuit, reiiciens culpam in uxorem. In hec uitia damnauit posteros excecatos cultu idolorum, surdos in similitudine aspidis, quia populus Dei non audiuit uocem eius, claudos, quia claudicauerunt a semitis Dei, mutos a confessione  peccati. Quia inquit tacui inueterauerunt ossa mea . Ab hac quadruplici infirmitate uolens nos liberare, consolando per prophetam inquit: Ecce Deus noster. Tunc enim aperuit oculos cecorum, aperiens sensum ut intelligerent Scripturas; aures dum clamauit: Qui habet aures audiendi, audiat . Claudos gressus direxit, dum eos ad uiam celi inclinauit. Directi sunt pedes sicut Origenes, qui nimium est de misericordia confisus. Neque ad sinistram sunt deiecti, sicut Cain Iudas et diabolus, qui desperantes diuerterunt. Medius enim callis tenendus est, ut nec desperet, nec de misericordia confidens licenter peccet. Hinc uacce, arcam portantes pro peccatis, ad dexteram uel ad sinistram non declinant. In hac uia  saliendum est sicut salit ceruus, ut spinosa diuitiarum et lutosa transiliamus luxurie. Ceruus deserit ualles, ascendit montes. Tu, desere terram, ascende celum. Ceruus serpentem deuorat, sitiens petit fontem, deponit ueterem pellem. Tu, peccator, occide diabolum, curre ad Christum, depone ueterem hominem, id est superbiam. Aperuit ora mutorum, quia, cum clamaret: Agite penitentiam , confessi sunt peccata. Patet igitur, fratres, quadruplicis languoris quadruplex remedium. Non contemnamus medicinam. Aperiamus hic oculos per fidem, ut in futuro Deum uideamus per speciem. Pateant aures uerbo Dei, ne et nobis dicatur: uos uerba Dei non auditis, quia ex Deo non estis  . Saliamus ut ceruus pede amoris Dei, ut ad celorum alta ualeamus ascendere. Aperiamus interim linguam nostram in confessione preuenientes Deum, ut ibi eam in illa laude aperiamus confessione, qua omnis spiritus laudabit Dominum .



TIT. XLuIII. De quadruplici statu hominis.

Ne leteris, Philisthea omnis tu, quoniam contrita est uirga percussoris tui. De radice enim colubri egredietur regulus, et semen eius absumens uolucrem, etc. . In his uerbis notantur quatuor status hominis, uidelicet ante peccatum, lapsus eius, redemptio, diaboli interitus. uirga est rectitudo primi parentis ante peccatum. Percussor, ipse parens, cuius inuidia ipse diabolus percutiebatur. Sed hec uirga contrita est, quoniam per peccatum rectitudo  hominis est amissa. Quia ergo uirga, id est rectitudo percussoris diaboli, contrita est, letabatur diabolus, ostendens autem non esse ei letandum et uolens propheta humanum genus consolari; de quo quia illud in carcere detinebat diabolus exsultabat, insultans contra ipsum humani generis inimicum ait: Ne leteris, etc. Philisthea que potionem interpretatur diabolum notat, qui potione superbie inebriatus a natiuo sensu et celesti gloria cecidit, qui quod propterea quod humanum genus teneat, exaltari non debeat, notatur cum dicitur, de radice colubri egredietur regulus, etc. Coluber genus humanum est, cui mors per serpentem illata est. Hic est serpens de quo legitur quod uirga de manu Moysi  proiecta uersa est in serpentem, cuius caudam dum Moyses apprehendit, in uirgam serpens rediit . uirga genus est humanum: quod erat ante peccatum quasi uirga propter bone uoluntatis: et operis rectitudinem, de quo dicitur: Redemisti uirgam hereditatis tue, etc. . Heserat in manu Moysi, id est in Christi manu ante peccatum uirga propter rectitudinem in primis parentibus. Mox autem propter peccata eiecta de manu Dei in serpentem uertitur, quia genus humanum tunc et mortale per naturam et tortuosum factum est per malitiam. Sed quia in nouissimis diebus ad immortalitatem et bonitatem per gratiam rediit, quasi apprehensa cauda in pristinam rectitudinem uirga conuertitur. Ex huius colubri radice, id est ex  principio generis humani egreditur regulus, id est Christus, quia Christus inter mortales ita superior fuit sicut regulus rex serpentum dicitur, cuius semen, id est apostoli, absorbet uolucrem, id est diabolum. De istis uolucribus dicitur: Et uolucres celi comederunt illud . Confundatur ergo et timeat diabolus, quia semen reguli, id est apostoli Christi, absorbet uolucrem, id est diabolum in membris dominicis dissipabit, Domino ei dicente: Macta et manduca . Gaudeat homo quia obstetricante manu Domini, id est medente Filio Dei, eductus est coluber de cauerna, id est diabolus de cordibus hominum, ut exsultantes de sui ereptione, suoque uincenti consolatori gratias agentes dicant: Ecce uicit Leo de tribu Iuda .



TIT. XLIX. De tribus mansionibus Aegypti.


Egredimini, filie Sion, et uidete regem Salomonem in diademate quo coronauit eum mater sua . uolens Scriptura infirmas mentes, quas in carnalibus desideriis iacere dolebat, ut que ad Deum uidendum condite fuerant, ad uisionem ueri Salomonis reuocare, ait: Egredimini. Egredimini itaque a fetore stabuli, ad odorem thalami, a cepis Aegypti ad manna deserti, a tribus, scilicet mansionibus Aegypti, ad tres uisiones Salomonis nostri. Tres enim sunt mansiones Aegypti: Exterior, interior, superior. Exterior mansio est in desiderio eorum que mundi sunt; interior, in delectatione eorum que carnis; superior, in malis gloriari. Has mansiones  deserere precipitur Abraham cum ei dicitur: Exi de terra tua, hec est prima; et de cognatione, hec est secunda; et de domo patris tui , hec est tertia. Terram appellat curiositatem terrenorum, cognationem affinem carnis delectationem, domum patris de malis gloriari, exemplo illius qui singulariter uolens gloriari dixit: Sedebo te in monte testamenti . Hic dicitur pater malorum imitatione. In prima mansione habitant qui honoribus et diuitiis delectantur: in secunda, qui carnis desideriis obsequuntur; in tertia, qui de propriis malis superbiunt et gloriantur. Hec sunt tria mala que enumerat Ioannes apostolus, dicens: Omne quod est in mundo, concupiscentia carnis est et concupiscentia oculorum et superbia uite . Itinere  igitur trium dierum, ut neque cogitatione, nec locutione, nec operatione criminaliter peccemus, egrediamur cum Abraham has tres mansiones, quod uideamus Salomonem. Aliter non uideretur. Triplex autem est eius uisio ad quam a triplici predicta uisione peruenitur, prima in hoc exsilio, secunda in iudicio, tertia in regno. De prima dicitur: Quia uidisti me, Thoma, credidisti ; de secunda: uidebit omnis caro salutare Dei ; De tertia: Tollatur impius ne uideat gloriam Dei . In prima apparuit mansuetus; in secunda iustus iudex. Unde: Cum accepero tempus ego iustitias iudicabo . In tertia gloriosus quia gloria et honore coronauit eum Dominus . In prima uisione illuminauit cecos; in secunda uoluit  soluere compeditos; in tertia dirigit iustos. In his est amabilis, terribilis, admirabilis. Prima uisio generat spem, ne deiiciamur aduersis; secunda, timorem, ne erigamur prosperis; tertia, caritatem, ut uideamus facie ad faciem . In prima uisione fuit corrector morum; in secunda erit discretor meritorum; in tertia, largitor premiorum. Secundum istas tres uisiones, tria ipsi conueniunt nomina: Salomon, Ecclesiastes, Idida. Salomon pacificus quod uere fuit in prima. Ecclesiastes concionator, quod erit in secunda, quando aduocabit celum desursum et terram, dicturus malis: Ite, maledicti in ignem eternum , bonis: uenite, benedicti, etc. . Idida, id est dilectus Domini, quod erit in tertia uisione in patria quando erit omnibus omnia  . In prima uisione uiderunt eum boni et mali, sed non omnes. In secunda uidebunt eum boni et mali, et omnes. In tertia omnes boni et soli. Ad primam autem uisionem in qua mansuetus exspectat, peccantes Scriptura inuitat, dicens: Egredimini, et uidete regem Salomonem pacis precepta dictantem ut unitatem spiritus seruetis in uinculo pacis. uidete dico non in quo coronauit eum nouerca, sed mater sua. Coronauit enim eum nouerca, pater et mater. Nouerca Synagoga, mater uirgo, Pater eius Deus. Nouerca coronauit eum corona spinea et miserie, mater corona iustitie, Pater corona glorie. Spinea corona materialiter punxit eum exterius, spiritualiter interius non pro suis, sed pro nostris  criminibus, ut nos pro spinis nostris ei non dedignemur compungi. Matris corona quatuor pretiosis lapidibus eum ornauit. Isti sunt principales quatuor animi affectiones, gaudium, amor, tristitia, timor. Iste affectiones, sicut dicit beatus Augustinus, ordinate iustitia sunt, inordinate iniustitia. Quia itaque sibi ordinatas eas Salomon noster assumpsit de uirgine, ipsa predicta corona iustitia eum coronauit. Ut autem ad plenariam cognitionem tertii diadematis, quo eum Deus Pater gloria et honore coronauit peruenire possitis, egredimini a uitiis, uidete fide et operatione et imitatione eum coronatum corona qua coronauit eum mater sua, ut ordinatas eius exemplo predictas affectiones habeatis, ipso prestante. Qui, etc.



TIT. L. De triplici locutione Dei.


Audiam qui loquatur in me Dominus Deus . Tribus modis homini loquitur Deus. Lege scripta, lege naturali, inspiratione occulta. Lex scripta, et uetus et Nouum Testamentum. Lex naturalis: Quod tibi factum uelis, id alii feceris; et: Quod tibi non fieri nolis, alii ne feceris. Lex scripta proponitur auribus, naturalis inseritur cordibus. Neutra ad salutem obseruatur operibus, nisi tertio modo loquatur homini Deus, inspiratione scilicet occulta. Hec est tertia locutio Dei, non loquax, sed efficax, non exterius sonans, sed interius docens et penetrans. Abigit muscas Aegypti, que sequuntur sacrificantes in deserto. Prima musca est carnis mollities; hec contaminat sacrificium mortificate  carnis. Secunda est curiositas mundi, et hec maculat sacrificium cordis contriti. Tertia musca est malignitas diaboli et hec fedat. Totidem autem sunt rane Aegypti loquaces. Has ranas exstinguit diuine inspirationis locutio, dum a uoce carnalium delectationum, a strepitu mundane curiositatis, et a uoce male suggerentis diaboli facit quiescere. Hec item locutio est que intus loquitur pacem. Pax autem duplex est: temporalis, que a uitiis facit quiescere et eterna, que in gloria donat durare. De utraque dicit propheta: Sabbatum ex Sabbato dabit uobis , id est requiem eternam pro temporali. Pacem predictam loquitur Deus in plebem suam, super sanctos suos et eos qui conuertuntur ad cor . In his tres in Ecclesia notantur  ordines. Coniugati per plebem, prelati per sanctos continentes per eos qui conuertuntur ad cor. uel tres ordinet claustralium: incipientes, qui adhuc contra carnalia desideria pugnant; perfecti, qui soli Deo adherent; prelati, qui sibi et aliis preuident. Qui, etsi ad aliorum curam recedunt, per propria ad cor suum redeunt.



TIT. LI. De ascensionis cordis ad Deum gradibus.

Ascensiones in corde suo disposuit . Ascensor iste in Scriptura sacra aliquando dicitur ouis perdita, aliquando filius prodigus, recedens a patre. Recessit enim a suo pastore et Patre in desertum huius mundi, quod regio est a Deo longinqua tribus descensionum gradibus. Primus fuit a  Dei magistra uoluntate recedere, et suam sibi propriam magistram constituere, diuine uoluntati suam preferendo; secundus fuit a sua uoluntate in carnis uoluptates descendere, carnis curam in desideriis faciendo; tertius uero, a seipso sub se in terrena effluere, mundum et ea que in mundo sunt querendo. Primum recessit a Deo intro ad se, secundo ab intus extra iuxta se, tertio extra se. Prima dieta remotum, secunda remotiorem, tertia eum fecit remotissimum. Prima est uoluntatis peruersio, secunda carnalis delectatio, tertia terrenorum ambitio. His gradibus ad desertum ad regionem longinquam usque ad Babylonem descendit. Sed quia, iuxta prophetam, etiam ibi aliquando liberatur, attendendum quomodo per trinam ascensionem ab hac trina  descensione ad Deum redeat, quia inde incipit ascendere, ubi descendendo peruenit. Primus ascensionis gradus est terrena contemnere, paupertatem illam appetendo qua pauper in cella ditior fit in conscientia; secundus est carnis delectationes ex toto conterere, carnalia desideria uigiliis, ieiuniis et orationibus domando; tertius uoluntatem suam Deo et prelatis suis supponere, humilitatem in corde, patientiam in ore, perseuerantiam exhibendo in opere. Nam hec tria uere obedientie sunt necessaria, exemplo illius qui factus est obediens Patri ;---mitis et humilis corde , ---et tanquam ouis ad uictimam ductus non aperuit os suum, perseuerans usque ad mortem crucis .



TIT. LII. Sabbata que derideantur.


uiderunt eam hostes et deriserunt Sabbata eius . Hostes deridere Sabbata est etiam a uitiis ipsa uacationis opera et otia, ad illicitas cogitationes pertrahere.



TIT. LIII. Quid sit: »Pones eos ut clibanum ignis.«

Pones eos ut clibanum ignis in tempore uultus tui, etc. . Clibanus intus ardet, ignis carnes exterius urit. In tempore igitur uultus Domini, et intus iniustis ardet conscientia, et foris carnem cruciat gehenna.



TIT. LIu. De nominis Ierusalem interpretatione secundum quadruplicem sensum.

Ierusalem, que edificatur ut ciuitas . Ierusalem quatuor accipitur modis: historice, terrena  ista ciuitas; allegorice, sancta Ecclesia; tropologice, queque fidelis anima; anagogice, eterna felicitas. De prima dicitur: Ierusalem, Ierusalem, que occidis prophetas, etc. . De secunda et tertia: Surge, illuminare, Ierusalem, etc. . De quarta: Ierusalem que sursum est libera est, que est mater nostra . Cui dicitur: Lauda, Ierusalem, Dominum . Hec est, ut canit Ecclesia, urbs quedam beata, scilicet Ierusalem, dicta pacis uisio, iuxta nominis interpretationem, que construitur in montibus, quia in celis, uiuis ex lapidibus, id est angelis et hominibus, preparata ab origine mundi, ut sponsata per prophetas in tempore, copuletur tandem Domino in eternitate. Que  edificatur ut ciuitas, uiuis et rationabilibus edificiis, angelicis ordinibus quasi menibus, apostolicis fortitudinibus quasi propugnaculis, martyrum confessionibus tanquam muris, continentium castimoniis tanquam honestis domibus, coniugatorum officiis quasi plateis negotiorum exercitatis. Huiusmodi edificiis edificatur, donec consummata dedicetur. Diebus septem edificatur, octauo dedicatur. Hec autem non est ciuitas, sed edificatur ut ciuitas, non ratione nominis, sed similitudinis ratione. In edificatione enim tria concurrunt. Primo uiolenter extrahuntur lapides malleis et uectibus ferreis cum multo labore. Secundo celte, bipenni, regula poliuntur, eruderantur, et quadrantur. Tertio per manum artificis in suis locis disponuntur permansuri. Ad  hunc, modum in edificatione patrie celestis tria considerantur, separatio, politio, positio. Separatio est uiolenta, politio purgatoria, positio eterna. Primum est in angustia et afflictione; secundum, in patientia et exspectatione; tertium, in gloria et exsultatione. Per primum cribratur homo sicut triticum, in secundo examinatur sicut argentum, in tertio ponitur in thesaurum, siquidem uiui lapides sunt, quos preuidit Deus fieri conformes Filii claritatis sue. Hi dum sunt in corpore, quasi in lapidea massa sunt. Moles enim corporis tenacissime premit et arctat quia corpus quod corrumpitur aggrauat animam, etc. . Ab hac desiderabat abstrahi qui dicebat: Quis me liberabit de corpore mortis huius? . Multis concussionibus necesse est  nos agitari, ut inde extrahamur idonei. Per multas enim tribulationes oportet nos intrare in regnum Dei . De quibus experto credite dicenti: In uigiliis multis, in laboribus supra modum: in fame et siti, etc. . De molestia autem separationis audite Psalmistam: Circumdederunt me gemitus mortis . Quam intolerabilis sit ista separatio, quando physicales nodi soluentur, et proportionalia uincula, in libro experientie legitur qui ab Antonio noluit suscitari, cum oporteret iterum mori. Post hanc separationem qui statim inueniantur idonei  subleuantur. Qui uero cum ligno, feno et stipula transeunt, in purgatorio poliuntur . Unde: Si cuius opus arserit quod  superedificauit, mercedem accipiet . Post politionem autem sustolluntur, suisque aptantur locis per manum artificis d. p. i. e. . Sane hec tria singulis annis representat Ecclesia. In uigilia Omnium Sanctorum separationem, in festiuitate positionem, in memoria mortuorum politionem. Dies enim ieiuniorum dies est afflictionis. Unde: Prima die septimi mensis affligetis animas uestras . Dies uero solemnis que sequitur, plenitudinem gaudii significat, in quo sancti Domino scenopegizant: Tertio memoria mortuorum agitur, ut ii qui in purgatorio poliuntur, pene consequantur absolutionem, uel pene mitigationem. Et sic tria representat Ecclesia circa spem beatorum, unde  transeunt, et qua transeunt, et quo transeunt. Unde transeunt, quia ab hac miseria: qua transeunt, quia per penam et purgatorium: et quo, quia ad celestem Ierusalem, cuius participatio, id est habitatio est in idipsum , id est inuariabile. Omnium enim sub sole diuersum esse est; habitatio uero Ecclesie celestis est in eo quod est idipsum. In cuius, etc.



TIT. Lu. De nominibus filiarum Dei et diaboli: et egressu earum ad regem suum.

Sicut peruersa anima dicitur filia maris, filia Tyri, filia Sidonis, filia Babylonis, exposita uanitati, uoluptati, curiositati, et omnibus uitiis, sic fidelis dicitur filia Iuda, filia Sion, filia Ierusalem. Ex humilitate compunctionis, ex sublimitate contemplationis,  et ex felicitate superne uisionis his filiabus dicitur: Egredimini ad Creatorem uestrum, quia uidenti Creatorem angusta est omnis creatura. Egredimini ad Saluatorem, quia ipse dicit: Ecce nona facio omnia . Egredimini ad glorificationem, quia dicitur: Satiabor cum apparuerit gloria tua . Sequitur: Et uidete oculo rationis Creatoris uestri potentiam, oculo fidei Redemptoris uestri clementiam, oculo contemplationis celestis sponsi gloriam, Regem scilicet nature, ne tempora in nichilum redigantur gratie, ut ordinate succedant munera gratie, glorie, ut hic uel ad modicum prelibetur, alibi ad plenum consummetur. Regem in mundo, regem in inferno, regem in celo. In inferno tormenta disponit, in mundo merita distribuit,  in celo premia reddit. uidete ergo, filie Sion, regis uestri apud inferos terrorem, in mundo ipsius amorem, in celo honorem. Apud inferos impios premit eius iustitia, in mundo penitentes regit misericordia, in celo diligentes felicitat gloria.



TIT. LuI. De expositione sacre Scripture.

Si intraueris segetem proximi tui franges spicas et manu conteres; falce autem non metes , hoc est euelles sententias manu intelligentie, conteres granum ab arista, spiritum secernens a littera. Falce autem non metes, quod est facile et subito librum transcurrere. Sufficit paucos manipulos per dies colligere. Sunt qui falce metunt, qui totum subito librum legentes nichil intelligunt. Ingressus uineam proximi tui, id est Scripturam Dei tui, comedas  uuas, id est sententias quantum tibi placuerit; foras autem non efferas tecum , quia non est dandum sanctum canibus neque ponende margarite ante porcos .

Frumento, uino et oleo stabiliui eum . Diuina Scriptura in quibusdam locis quasi panis difficile editur, in quibusdam sicut uinum facile sorbetur, in omnibus quasi medicamentum et oleum anime, dum sumitur, medetur.



TIT. LuII. Primogenita diuersis modis esse Dei et sacerdotum.

Omnia primogenita in lege sunt sacerdotum immunda redimuntur, munda non, sed offeruntur. Quorum sanguis super altare funditur, pectusculum  et armus est sacerdotum , quia fides sacerdotum ministerio Deo offertur. Aliter enim nemo baptizatur, nisi prius fides que est primogenitum sacerdotibus offeratur. Immundum redimitur, quoniam anima uiolata penitentie pretio restauratur. Munda non redimuntur, quia quod liberum est redemptione non indiget. Sanguis super altare funditur. Pectusculum et armus sunt sacerdotum, quoniam sic ad eos pertinet ipsorum uitas predicare ut consilia dare et onera portare sufficiant.



TIT. LuIII. De Leuitarum purificatione et officiis in typum cleri Christiani.

Precipiuntur Leuite tolli de medio filiorum Isrel, purificari, aqua lustrationis aspergi, omnes pilos corporis radere . Significatur autem per  hoc nostrorum leuitarum et clericorum uitam debere a laicali uita secerni ab omni uitiorum sorde purificari et lauari, et a superflua cogitatione mundari. Unde additur: Ponentque filii Isrel manus suas super eos , ut intelligant quanto oneri subdantur, quos pro omnibus laborare oportet, quorum manus ferunt, et quod omnium manus in tabernaculo facere debuerant illi soli faciant, qui omnium manus in se susceperunt. Leuite autem super duorum boum capita manus ponebant, intelligentes se corpus et animam suam debere domare, quorum domitor erat qui dicebat: Castigo corpus meum, et in seruitutem redigo . Si sic domiti fuerint, tunc Moyses, id est Saluator, alterum boum pro peccato, alterum in holocaustum offert, ut uno peccata  soluantur, altero Dei gratia suscipiatur. Ita purificati in tabernaculum intrant ministraturi, quoniam tales Ecclesie et celi tabernaculo digni sunt.



TIT. LIX. De boue et asino, id est stolido et rustico cum ceciderint subleuandis.

Si uideris asinum fratris tui aut bouem cecidisse in uia, non despicies, sed subleuabis eum . Sumus in uia mandatorum Dei, in qua Psalmista inde fatigatus dicebat: uiam mandatorum tuorum cucurri . Frater noster Christus est, et quilibet homo. Certum enim est quod unius Patris filii sumus. Huius asinus est aliquis stultus, piger, luxuriosus. Bos est qui in eius agro laborare debet. Tales si in uia peccando cecidisse uidemus subleuare  debemus. Adiuuemus ergo ut et nos adiuuemur. Intra nos est hortus in quo sepulcrum est Domini, in quod si cadimus, suscitamur, ut corpus a latrunculis elatum timore persequentium in sepulcrum Elisei dum cadit, uiuus resurgit , sed lapis, ne intremus, sepe est ostio oppositus; uerum si sancte mulieres, id est bone cogitationes frequentant sepulcrum, angelus lapidem amouet, et intrantes, etiam si mortui fuerint, uiuent.



TIT. LX. De diligentibus et timentibus Deum, et de confitentibus Deo.

Recti diligunt te . Hominum alii sunt iacentes, alii curui, alii recti. Iacentes sunt qui nec timent nec diligunt Deum; curui, qui timent et non diligunt; recti, qui timent et diligunt. Quidam sunt  qui confitentur Deo, quia eos bene pascit. Unde in psalmo: Confitebitur tibi, cum benefeceris ei . Istis iacentes in luto peccati Deum nec timent nec diligunt. Alii sunt qui confitentur Deo quoniam sciunt esse potentem ponere corpus et animam in gehennam; isti timent et non diligunt. Alii Deo confitentur propter ipsum, quia solus bonus est, dulcis et magne misericordie; non timore, non cupiditate, sed confitentur quoniam bonus. Primi sunt mercenarii, secundi serui tertii filii. Mercenarius cupit sibi, seruus timet sibi, filius diligit. Unusquisque habet legem suam. Mercenarius cupiditatem, qua constringitur; seruus timorem, quo arctatur; filius caritatem, quam complectitur.



TIT. LXI. De triplici cella in quam introducimur.


Introduxit me rex in cellaria sua . In morali disciplina tres sunt celle quasi in uero cellario. Unde pluraliter dicit cellaria. Prima est discipline, secunda nature, tertia gratie. In prima discis inferior esse, in secunda par, in tertia superior, scilicet subesse, cesse, preesse. Primo igitur discas esse discipulus, secundo socius, tertio magister. In prima mali mores domentur, in secunda boni assumantur, in tertia in aliis doceantur domari et assumi.



TIT. LXII. Rursus de interpretatione Ierusalem.

Letare, Ierusalem, et conuentum facite. Ierusalem quatuor modis dicitur. Historice, allegorice, moraliter, anagogice. Historice ciuitas est constituta  super montem Sion, in area Orne Iebusei, ubi rex Dauid nebulosam construxit turrim. Allegorice est urbs in monte Christo constituta, eius fundamentum in montibus sanctis, ubi Christus regnat in eternum. Moraliter, fidelis anima contemplationi dedita que in uirtutum eminentia sternit fundamentum. Hanc inhabitat uerbum de corde Patris eructatum. uerbum enim Dei sumus in illo. Anagogice, supercelestis illa curia, archangelica turba, que quotidie satiatur, dum eis apparet gloria, quia in speculatione eterne iucunditatis iugiter creditur constituta. Letatur autem Ierusalem urbs terrena pro terrenis. Letatur Ierusalem Ecclesia pro multiplicibus donis. Letatur Ierusalem fidelis anima pro diuersis mentis. Letatur Ierusalem diuina curia  pro diuersis premiis. Letitia qua iucundatur Ecclesia duplex est, peccatorum remissio et donorum assecutio. Pro his ergo acceptis beneficiis inuitat eam Spiritus sanctus ad exsultationem. Letare, Ierusalem, et conuentum facite. Conueniant uirtutes ut resistant uitiis. Conueniant predicatores ut resistant hereticis. Conueniant martyres ut resistant tyrannis. Quoniam cogitauerunt unanimiter, simul aduersus eam testamentum disposuerunt tabernacula Idumeorum et Ismelite.



TIT. LXIII. De custodia uie hominis in locutione, et de non diuulgandis mysteriis.

uia hominis in custodia sermonis non solum seruatur, sed etiam corrigitur. In quo enim corrigit  adolescentior uiam suam? In custodiendo, inquit, sermones suos . Hi sermones quia aliquando sunt tacendi, subditur: In corde meo abscondi eloquia tua , ut non peccem tibi : Nolite sanctum dare canibus . uitium est secreta mysterii indignis uulgare. Quod fit uel adulatione, ut placeat cui uulgat, uel auaritia, ut inde lucretur; uel iactantia, ut multa scire uideatur. Quia uero sunt aliquando proferendi ostendit, dicens: In labiis meis  pronuntiaui  iudicia tua . Non dico omnia, sed oris tui: que per apostolos et alios mihi manifestasti, iudicia quibus nunc et in futuro iudicatur mundus, que sunt abyssus multa.



TIT. LXIu. Butyrum et mel comedet, etc.


Butyrum et mel, qui nobis, puer factus est, comedit in nobis , cum nos comedere facit, quia cum in nos Spiritus sanctus gratiam fundit, melle nos pariter et butyro replet. Mel enim desuper cadit; butyrum ex boum ceu uaccarum lacte colligitur. Mel itaque ex ere, butyrum est ex carne. Summi autem Patris Unigenitus, cum sit Deus super omnia, homo factus est inter omnia. Qui cum nos dulcedine diuinitatis sue et mysterio incarnationis repleuit, nos melle pariter et butyro nutriuit, ut sciat, id est scire nos faciat, reprobare mare malum, uitiorum et penarum: et eligere bonum, uirtutum et premiorum.



TIT. LXu. De quinque ciuitatibus Aegypti loquentibus lingua Chananea.

 In illa die erunt quinque ciuitates in terra Aegypti loquentes lingua Chananea , non Aegyptia, nec Hebrea. Quinque ciuitates sunt quinque sensus corporis. Aegyptus, mundus. In Aegypto loquuntur ciuitates lingua Aegypti, dum quinque sensus in mundo que mundi sunt appetunt. Chananea loquuntur in Aegypto, dum moti a uitiis ad uirtutem in mundo mundana non querunt. Chananea enim interpretatur commotio. Lingua uero Hebrea que transitus sonat, nullus in Aegypto huius mundi loquitur, sed in uita illa ad quam de morte fit transitus. Hic autem Chananea, que inter Aegyptiam et Hebream est affinis, ille loquitur qui de uitiis ad uirtutes commouetur, licet omnino non transeat. Sequitur: Et iurantes per Dominum exercituum  , id est Dei, non hominum recordantes. Additur: Ciuitas solis uocabitur una . Hec est uisus per quam lumen accipitur iustitie, ut ciuitas uideatur.



TIT. LXuI. Quomodo loquatur Deus ad cor hominis.

Loquar ad cor eius . Loquitur Deus ad cor hominis gratia sua ipsum illustrando. Loquitur homo ad cor suum, in libro cordis sui opera sua diligenter legendo. Liber iste duo folia habet. In uno legunt peccatores; in alio penitentes. Peccator hoc legit: Hec ego egi, recordor, et delector. In contrario folio penitens: Ego egi hec, recordor, et doleo. Legamus in folio penitentium ne forte soluamus nouissimum quadrantem, id est puniamur  pro his que de terra protraximus. Duo enim sunt quadrantes, unus Dei, alter seculi. Quadrans Dei amor ex toto corde, ex toto animo, ex totis uiribus. Quadrans seculi est uoluptas, curiositas, inanis gloria. Omnis enim quadrans ex tribus consistit. Primus soluitur, et gloria recipitur, secundus recipitur, et pena tribuitur.



TIT. LXuII. De nouissimis et antiquis ad uerbi incarnationem applicatis.

Cognouisti omnia nouissima et antiqua . Nouissimum: uerbum est caro factum ; antiquum: In principio erat uerbum . Hec sunt noua ad uetera, et ueterum uetustissima, de quibus in Leuitico: uetustissima ueterum  comedetis: et nouis superuenientibus, uetero proiicietis. uetera sunt promissiones legum et prophetarum de uenturo Christo. Noua sunt promissionum impletio, ueritatis exhibitio. uetustissima, que ad diuinitatis eternitatem pertinent. Nouis ergo superuenientibus, uetera sunt proiicienda, et uetustissima seruanda, quia exhibita ueritate Dominici aduentus figura et promissio cessare debent, nouumque incarnationis et uetustissimum eternitatis uerbi credendo et colendo tenendum. Unde tres in Natali misse celebrantur. Prima de eterna genitura: Dominus dixit ad me. Secunda, de promissione aduentus: Lux fulgebit. Tertia de impletione promissionis: Puer natus est nobis. Et quia ille idem qui est Dei Filius, factus  est hominis filius, ideo in illius misse officio ubi cantatur de eterna Christi genitura: Dominus dixit ad me, legitur Euangelium de temporali Christi natiuitate: Liber generationis Iesu Christi ; et in missa ubi cantatur de temporali natiuitate: Puer natus est nobis, legitur Euangelium de eterna generatione: In principio erat uerbum . Et quia ueritate exhibita figure cessant, non officium quod pertinet ad promissionem, sed quod ad impletionem sequentibus diebus repetitur, scilicet. Puer natus est nobis. Hec nouissima et antiqua que Pater nouit, et cui Filius uoluerit reuelare.



TIT. LXuIII. De dimidiantibus dies suos et non dimidiantibus, et de loco mortis eorum.

Deduces eos in puteum interitus, quia uiri sanguinum  et dolosi non dimidiabunt dies suos : ut si quos egerint in malo, reliquos consummarent in bono. Sunt enim qui non incipiunt dies, sed continue perseuerant in malis. Alii dimidiant dies, alii implent dies bonos, quia alii moriuntur in Aegypto, alii in deserto, alii in terra sancta. In Aegypto moriuntur qui in tenebris uitiorum usque in finem uite perdurant; in deserto, qui de confessione peccati exeuntes per penitentiam emendantur; in terra sancta implent dies qui sine crimine in opere iustitie usque in finem persistunt. Hec tria genera hominum inueniuntur in uolumine illo in quo scripta sunt carmen, lamentum et ue. Carmen cantant qui peccati lapsum non senserunt; lamentum qui a peccatis per lamentum penitentie  surgunt; ue qui peccant et non penitent. Hi non dimidiant dies suos.



TIT. LXIX. De duabus tubis argenteis et earum usu ad Petrum et Paulum applicatis.

Fac tibi duas tubas argenteas ductiles , quarum uarietate uocum populus congregetur ad prelium preparatum, et in festiuitate cantetur. He tube argentee sunt Petrus et Paulus, qui sunt argentei nitore eloquii, ductiles super incudem cordis Spiritus sancti malleo fabricatam. His ad Ecclesiam nos populi circumcisionis et gentium congregamur, contra hostes uitiorum et demonum dimicare, et eos superare docemur, ac discimus bene uiuendo, mores componendo, et in uia mandatorum currendo, qualiter  Deo hostias laudis et iubilationis immolemus, gratum Deo festum celebrantes. His aliter ad congregandum, aliter ad pugnandum incitamur, quia triplici modo iam explicito.



TIT. LXX. De duplici labore, seculi scilicet et Dei, et utroque triplici.

Honestauit illum in laboribus suis . Labores alii seculo, alii in Dei seruitio. Labor seculi triplex. Unus gratus et delectabilis: sicut hortorum, uiuariorum et similium. Alius stultus et inutilis, sicut palestre, theatri, choree in cursibus equorum et saltibus pedum. Alius scelestus et grauis, sicut furtorum, homicidiorum et similium. Hi omnes stultorum. Labor autem qui habetur in Dei seruitio similiter triplex. Durus, sed fructuosus, sicut manuum  pro salute anime et ex obedientia, qui habetur sudore plenus. Alius honestus et uirtutum gratia plenus, ut in hymnis et canticis, consonantia morum, sed et uocum in Dei laudem exerceri. Alius dulcis et iucundus, quem non nouit nisi expertus, sicut quando mens contemplatione quadam Deo feruentissime adheret, et mirabilibus lacrymis pascitur; que in Iob aque niuis uocantur, quod licet in experto labores uideatur; experto tamen est super mel duce.



TIT. LXXI. De fine qui consumit et consummat. Et de mandato quod est latum nimis.

Omnis consummationis uidi finem. Latum mandatum tuum nimis . Finis consummationis est plenitudo dilectionis. Finis qui consumit et consummat.  Consumit tria iniquitatem uitiorum mentis et peccatorum carnis, uanitatem mundi, et calamitatem carnis. Consummat tribus: perfecta puritate, angelica parilitate, eterna felicitate. Hoc mandatum latum est nimis, quia ex quo interiorem possidet hominem, nec cogitationem agitat uanitas, nec affectionem impuritas maculat, nec intentionem iniquitas angustat, sic Deus optat a nobis amari. Dilige, inquit, Dominum Deum tuum ex toto corde tuo, et ex tota anima tua , ut sit cogitatio sana, affectio pura, intentio recta. Diliges, primo, quia te condidit, secundo quia redemit, tertio quia glorificabit, ex operibus scilicet conditionis, redemptionis, glorificationis. In primo te creauit ex nichilo et ratione  preditum fecit. In secundo liberauit a maledicto, et a concupiscentia sanauit. In tertio te angelorum sociauit consortio, et limpidissime memorie patrauit.



TIT. LXXII. De triplici statu in corpore quam habet anima diligens Deum.

Comedite, inquit sponsus in Canticis, amici mei, et bibite, et inebriamini . Tres sunt diligenti anime status corporis: infirmi, mortui, suscitati. Primus ualet anime ad fructum penitentie, secundus ad requiem, tertius ad consummationem. In primo corpus animam onerat et iuuat; in secundo, non iuuat, sed onerat; in tertio, iuuat et non onerat. Primus status laboriosus est, sed fructuosus; secundus, onerosus et fastidiosus; tertius, gloriosus. Laborantes igitur in corpore ad cibum uocat, iam  posito corpore quiescentes ad potum inuitat, resumentes corpora ut inebrientur inuitat, quos et uocat carissimos, nimirum caritate, plenos. Unde et in aliis differentia est; nam ii qui in carne adhuc grauati erant, cari habentur pro caritate quam habent. Qui uero iam soluti compede carni sunt, eo sunt cariores, quo propinquiores et expeditiores ad amandum. Porro pre utrisque dicuntur karissimi qui recepta secunda stola eo in Dei amorem feruntur liberiores, quod de primo nichil habent quod eos sollicitet uel tardet. Primo ergo fidelis anima in carne pane cibatur doloris: secundo soluta a carne uino potatur amoris, tertio ad ferculum Salomonis admissa pigmento inebriatur amoris. Hoc triplex conuiuium ex una caritate celebrat  sapientia: cibans laborantes, potans quiescentes, et inebrians regnantes. Hic primo ante mortem in carne mortali labores manuum nostrarum manducamus, post mortem in uita spirituali bibemus in suauissima requie, post carnis resurrectionem inebriabimur amplissima quadam felicitate. Comedite igitur ante mortem, bibite post mortem, inebriamini post resurrectionem.



TIT. LXXIII. De triplici benedictione, duplici manu, et utriusque digitis, et de obedientia triplici.

Beati omnes qui timent Dominum; qui ambulant in uiis eius. Labores manuum tuarum manducabis: beatus es, etc. . Finis huius psalmi benedictio est. Triplex est autem benedictio: materialis, spiritualis, intellectualis. Materialis est corporalium. Unde:  Frumento, uino et oleo stabiliui eum . Spiritualis incorporalium. Unde: in fide et lenitate ipsius sanctum fecit illum . Omnes qui uident talem cognoscent quia est sanctum, cui benedixit Dominus. Intellectualis celestium. Unde: Conuocatis iehsu duodecim discipulis suis, dedit illis uirtutem super omnia demonia et ut languores curarent . In prima ergo humana natura sustentatur opere et fructu nature; in secunda reparatur muneribus et opere gratie; in tertia sublimatur operibus et donis glorie, de spirituali in presenti psalmo loquitur. Sed nota quis sit qui benedici meretur, qui timet, ambulat, laborat, manducat. In primo obedientiam nota; in secundo penitentiam, in tertio constantiam, in  quarto patientiam. uera namque penitentia semper est timida, et cauet a peccatis; deuota obedientia, dilatato corde, ambulat in mandatis; uirilis constantia laborat in tentatione, ne cadat; humilis patientia gaudet in tribulatione, dum triumphet. Unde: Omne gaudium existimate, etc. . Hic, Labores manuum manducabis. Prima manus et sinistra est actio. Secunda et dextera, est contemplatio. Sinistre digiti sunt hi: primus abstinentia, amputat libidinem et ministrat castitatem; secundus silentium, tollit falsitatem et dat ueritatem; tertius psalmodia, remouet curiositatem, et donat carnis, oris et mentis puritatem; quartus labor uigiliarum, aufert ignorantie cecitatem et confert scientie claritatem; quintus exercitium operum, adimit uanitatem  et largitur gratie libertatem. Dextera digiti sunt isti: Primus est lectio, secundus meditatio, tertius compunctio, quartus deuotio, quintus oratio. Lectio sponsam querit, meditatio quesitam inuenit, compunctio inuentam abluit, deuotio ablutam induit et ornat, oratio ornatam subarrhat. Querit in diuinis eloquiis, inuenit in sanctorum Patrum institutis, abtuit salubri fonte lacrymarum, induit uario calore uirtutum, subarrhat fide et uoto stabilitate et proposito. Huius uxor est regularis et perfecta obedientia, sicut uitis abundans; de qua uinum exprimitur, quod triplicem uim habere dignoscitur; calefacit, letificat, inebriat. Triplex quoque est species obedientie. Prima stabilium preceptorum, secunda inuiolabilium, tertia incommutabilium.  Prima est humane dispositionis, et accendit; secunda diuine institutionis, et letificat; tertia celestis eruditionis inebriat. Accendit prima feruore iustitie, letificat secunda puritate conscientie, inebriat tertia plenitudine gratie. Prefati igitur diuitis uxor est sicut uitis abundans , quia eius obedientia accendit ad iustitiam et uirtutem letificat ad gratiam et quietem, inebriat ad gloriam et salutem. In lateribus domus tue  conscientia, timor et spes. In lateribus domus uxor abundat, quia aliter uite perfectio non potest apprehendi, nisi cum timor inferius sollicitat, spes sursum erigit. Inter hec duo latera uirtutum exsultat familia, quia et timor circumspectus sepire uias satagit ne aspirent uitia; et spes sursum prouehit, ne premia certaminum  uideantur; timor obstat, ne riualis intreat; spes blanditur, ut sponse placeat. Huius filii, id est opera, sunt sicut nouelle oliuarum. Oleum pascit, ungit et lucet. Ungit per opera misericordie, pascit per opera iustitie, lucet per opera gratie. Nouelle oliuarum dicuntur opera operum.



TIT. LXXIu. De premiis arefacte et mortificate carnis per religiosam obedientiam.

Ossa arida, audite uerbum Dei. Hec dicit Dominus: Ecce introducam in uos spiritum et uiuetis, etc. . His uerbis loquitur ad eos Spiritus sanctus quibus ait Filius: uos estis qui permansistis mecum in tentationibus meis; et ego dispono uobis regnum, etc. . Laudat in eis rigorem mortificationis  per contemptum peccati, mundi, et sui. Laudat decorem fortitudinis per amorem recti, Patris et Dei, equi, iusti, honesti. Ne uero eorum uacillet constantia, spem erigit ex dilectione resurrectionis, dicens, ossa propter dilectionis fortitudinem; arida, propter mortificationis exilitatem. Audite uerbum Domini, etc. In his tota pulchritudo anime consistit. In uno quidquid indecens est et inutile tollitur. In altero quidquid est pulchrum et honestum preparatur. In tertio quidquid salubre est statuitur. In uno quiescit peruerse agere; in altero discit bene agere; in tertio, inquirere pacem et habere. Tales erant quibus dicebat Apostolus : Mortui estis, ecce arida; et uita nostra abscondita est cum Christo in Deo, ecce ossa. Cum  Christus apparuerit uita uestra; tunc et uos apparebitis cum ipso in gloria, ecce resurrectionem. De huiusmodi dicitur in psalmo: Myrrha et gutta et casia a uestimentis tuis, etc. . Et alibi: In terra deserta, inuia et inaquosa, sic in sancto apparui tibi, etc. . Tria sunt genera mortificationis: Primum iniquitatis per penitentiam, secundum carnis per abstinentiam, tertium uoluntatis per obedientiam. Penitentia namque mortificatur iniquitas, abstinentia caro, obedientia propria uoluntas. Prima uirus exprimit malitie; secunda incentiua libidinis et gule excoquit; tertia illicita et incommoda uoluntatis proprie. Fit ergo terra deserta per penitentiam, inuia per abstinentiam, inaquosa per spiritualem obedientiam. In prima inuenitur myrrha,  que uirus eiicit iniquitatis; in secunda gutta, que sanguinem abiicit immunde uoluntatis; in tertia casia, que naturalem uirorem exprimit iuste necessitatis. Hinc Psalmista: Ossa mea sicut cremium aruerunt . Cremium triplici de causa: Primo ex gratia salis, secundo ex industria hominis, tertio ex natura sanguinis. Ista, membrum Christi, sponsa Agni, coheres Unigeniti carnem siccat ab actu peccati, confitendo iniquitatem, sensum ligat a causa uagandi excludendo curiositatem, mentem seruat ab affectu peccandi, eliminando uanitatem. Primo igitur sicca sunt ab iniquitate per confessionem; secundo, exilia per parcimonie rigorem; tertio arida per spiritualem subiectionem. Hec est sponsa que primo ascendit quasi aurora consurgens ;  secundo, per desertum sicut uirgula fumi ; tertio, deliciis affluens . Aurora a tenebris uitiorum eleuata per confessionem agnitione ueritatis, per desertum abstinentie occasione recisa curiositatis, affluens diuitiis, id est spiritualibus exercitiis sub obedientie puritate. Sic arida, sed ossa, fortitudinem habent quadruplicem: Primo contra impetum uitiorum, secundo contra prosperitatem mundanorum, tertio contra turbines eorum, quarto contra astutias diaboli. Ossa ergo ueritatis sunt amici Saluatoris discipuli, contemptus mundi, peccati sui, diaboli. Unde: Omnia ossa mea dicent: Domine, quis similis tibi?  In corpore enim Ecclesie cutis sunt carnales, caro animales,  ossa spirituales. Sic timore exsiccatis, dolore arefactis, auctor pietatis premium promittit laboris in gloria resurrectionis. Unde sequitur: Dabo super uos neruos, carnem, et cutem . In cute sgnificatur corporis immortalitas, in carne anime felicitas, in neruis utriusque eternitas. Magna igitur sunt afflictionis solatia, pretiosa meroris gaudia, gloriosa certaminis premia. Mira commutatio. Unde propheta: Erit uobis in illa die corona pro cinere, oleum gaudii pro luctu, pallium laudis pro spiritu meroris . In ultimo corporis immortalitas, in medio anime felicitas. In primo utriusque notatur eternitas. Hinc Apostolus: Quod momentaneum et leue est tribulationis supra modum pondus glorie operatur in nobis : non aspicientibus  que temporalia, sed que eterna. uirilis ergo compunctio mentis, afflictio carnis, constantia in tentatione, patientia in tribulatione, quoniam de compunctione delectatio, et de afflictione gaudium, de conflictu uictoria, de pugna possidetur corona.



TIT. LXXu. Quomodo Deus exaltetur in nobis, et de altitudine cordis nostri.

Accedet homo ad cor altum, et exaltabitur Deus . Tribus modis exaltatur Deus: per id quod habet de nobis, nature scilicet humane conditionem in qua exaltatus est super celos celorum; secundum quod habitat in nobis, per fidem uidelicet et dilectionem, quia qui amplius diligit, amplius diligendus inuenitur; secundum quoque quod capitur a nobis per cognitionem, quia quanto crescit in nobis  eius scientia, tanto maior inuenitur eius eminentia. Instar montis, a quo quanto magis te elongaueris, tanto minor apparet; quanto magis appropinquaueris, tanto maior et altior uidetur. Est autem cor profundum et latum et altum: profundum desperatione, latum dilectione, altum contemplatione. Si uis ergo ut Deus, qui in se exaltari non potest, in te exaltetur, a profundo cordis accede ad latum per fidem et dilectionem, et de lato ad altum per cognitionem. Et exaltabitur Deus in nobis, quia quantum humani cordis affectio, ab inferiorum suspensa desiderio, in amorem eternorum promouetur, tantum caritas Dei ex magnis maior, ex summis altior uirtutibus, apud ipsum exaltatur.



TIT. LXXuI. De triplici disciplina.


Apprehendite disciplinam . Triplex est disciplina: correctionis, institutionis, conuersationis. Prima et secunda ad magistrum, tertia ad discipulum. De prima et secunda dicit propheta: Disciplina tua correxit me in finem; disciplina tua ipsa me docebit . De tertia liber Sapientie: Spiritus sanctus discipline effugiet fictum . Duobus modis fit disciplina correctionis, monitis et flagellis; duobus traditur disciplina institutionis, preceptis et exemplis; duobus agitur disciplina conuersationis, moribus et studiis.



TIT. LXXuII. De quatuor agonibus Christianorum.

Persequatur inimicus animam tuam . Quatuor sunt agones militie Christiane, plaga, fuga,  impetus, triumphus. Aliquando enim persequitur inimicus hominem et comprehendit, et percutit plaga magna. Aliquando persequitur et comprehendit, sed elabitur fuga. Aliquando uersa uice persequitur homo, et non comprehendit inimicum, quia indiscretus est impetus. Aliquando persequitur et comprehendit, et hic est triumphus. Persequar, inquit, inimicos meos et comprehendam illos . Quandiu distenditur homo in seculo, persequitur eum inimicus et comprehendit; quando fugit de seculo, persequitur eum et non comprehendit; quando feruore nouitio pro redimendis uitiis indiscrete corpus auertit, tunc uersa uice persequitur homo inimicum, sed non comprehendit; quando perfecto sensu sic uitium iugulat ut nec indulgeat, persequitur  et comprehendit. De primo propheta: Plaga inimici percussit te . De secundo Dominus: uidete ne fiat fuga in hieme uel sabbato . De tertio: Qui festinus est offendit pedibus . De quarto: Resistite diabolo, et fugiet a uobis . Nam restitisse in tentationibus, uicisse est.



TIT. LXXuIII. De ira, facie et presentia Dei; de fumo, flamma et carbonibus.

Ascendit fumus in ira eius, et ignis a facie eius exarsit, et carbones succensi sunt ab eo . Aliud in Deo ira, aliud facies, aliud presentia. Ira iudicii recordationem, facies cognitionem, presentia ponit perfruitionem. Bona est recordatio, melior cognitio, optima perfruitio. Ceterum aliud  fumus, aliud flamma, aliud carbones significant. Fumus est amaritudo penitentie, flamma ardor dilectionis, carbones holocaustum consummationis. Tunc, inquit, acceptabis sacrificium iustitie oblationes et holocausta . Recordatio igitur iudicii excitat compunctionem, dum timorem incutit, et ex timore ad penitentiam adducit. Confige timore tuo carnes meas; a iudiciis enim tuis timui . Quia post mortem inde afficitur amore. Cognitio exardescere facit affectionem, quia quanto magis cognoscitur Deus tanto plus amatur. Unde in presenti non plene diligitur, qui non plene cognoscitur. Perfruitio uero donat consummationem, quia, dum post mortem dabitur frul gloria per maiestatem contemplationis, consummabitur plenitudo dilectionis.  Sed dum ex recordatione iudicii excitatur compunctio, tunc ex ira Dei fumus ascendit; dum ex cogitatione incalescit dilectio, a facie eius ignis exardescit; dum ex perfruitione presenti datur cognitio, carbones succenduntur ab eo. Primo fumum, secundo flammam, tertio ponit carbones. Ignis cum rudem et humidam tangit materiam, non statim flammas excutit, aut totum in carbones absumit. Humida et rudis materia, peccatorum est conscientia, fluxu carnis et uitiis carnalibus quasi fucis quibusdam infecta. In hac autem materia Deus spanli  diuine indignationis a corde ad oculos usque ascendit; et effluit per lacrymas fumus compunctionis. Excitata autem materia corporis per abstinentiam,  contritionem et penitentiam a diuersis tenebris ignorantie, lucere per cognitionem, et ardere incipit per dilectionem, tantoque fit caritas ardentior quanto sapientia Dei fuerit perspicacior. uel inde a facie eius ignis exardescit, quando ex eius cognitione caritas ignescit, inflammare potens cor humanum dum hic uiuitur, sed ut totam materiam in carbones absumat uel consumat, nunquam potest in presenti, quandiu corpus quod corrumpitur aggrauat hominem : tanquam enim aliquid habens adhuc humoris, materia flammas dilectionis habere potest, in carbones nunquam conuerti potest, donec ueniat quod perfectum est, euacuato quod est ex parte , ut ignis caritatis totum in se conuertat hominem, et ut iterum in carbones redigat; ut  nichil ulterius obstet carni, utque amplius luctari non habeat amoris incendium. Fecit quippe, cum illuc peruentum est, de fumo flammam, de flamma carbones. Sicque post ignem qui ardet in Sion, carbonum succensorum caminus est in Ierusalem. uenit, inquit Propheta, Dominus, cuius ignis in Sion et caminus in Ierusalem . Sion speculatio, Ierusalem uisio pacis dicitur. Hic est laboris speculatio, ibi pacis uisio. In speculatione igitur ignis est; sed in uisione caminus. Quia hic a facie ignis exardet, ibi in camino carbones succensi sunt ab eo.



TIT. LXXIX. De triplici loco Dei.

Factus est in pace locus eius . Locus Dei triplex, mundus, Ecclesia, fidelis anima. In mundo est ut imperator in regno, in Ecclesia ut  pater familias in domo, in anima ut sponsus in thalamo. In mundo est creando et regnando; in Ecclesia, ad sacramentorum participationem et fidei perceptionem uocando; in anima, per caritatem inhabitando. Si in domo Dei es per conditionem, etiam diabolus tecum est. Si in domo Dei es per fidem, etiam demones tecum sunt; credunt enim demones et contremiscunt. Si per spem, etiam palea est cum granis in area ac horreo. Si autem fueris per caritatem, beatus es, quia non tam in domo Dei quam domus Dei esse cepisti, ut intres et habites ubi pax est, et habitare dignetur cuius locus in pace factus est. Quem locum uel domum fac arcam diluuii, tabernaculum militie, arcam testamenti. In domo ueneretur filius patrem. In diluuio ploret naufragus  gubernationem. In tabernaculo honoret miles regem. In testamento auscultet assecla preceptorem.



TIT. LXXX. De fonte patente et occulto, Christo scilicet Domino nostro.

In die illa erit fons patens domui Dauid et habitantibus Ierusalem in ablutionem peccatoris et menstruate . Fons occultus Unigenitus est Patris inuisibilis. Fons idem patens Deus incarnatus, qui fons patens domui Dauid dicitur, quia ex Dauid genere ad nos Redemptor processit. In Ierusalem habitauit, quia in uisione pacis intime. Mentem autem peccatricem significant peccator et menstruata; uel peccator eum qui delinquit opere, menstruata mentem que labitur praua cogitatione. Nam  sicut menstruata est polluta que aliena carne non tangitur, et sua inquinatur, sic anima, etsi malum opus non peragit, polluta tamen immunda cogitatione sordescit. Unde: Omnes qui querunt eam non deficient, in menstruis eius inuenient eam , quia maligni spiritus in illa bone cogitationis rectitudine repelluntur, cum in pollutis cogitationibus positam facile ad peruersam cogitationem trahant, In die igitur illa, etc., quia apertus est iam nobis fons misericordie, Redemptor noster qui in domo Dauid incarnatus peccatorem lauat a peruerso opere, et menstruatam mentem diluit a feda cogitatione. Pater igitur fons, curramus cum lacrymis, lauemur hoc fonte pietatis. In hoc fonte Dauid, lotus per  penitentiam a graui macula culpe, querebat hunc, cum diceret: Redde mihi letitiam salutaris tui , id est Iesu. In hoc fonte misericordie lota est Maria Magdalene, Petrus et latro. Cur ergo pigri sumus? Cur torpentes et frigidi remanemus, qui in hoc fonte pietatis tantos se lauisse cognoscimus? Ergone de mundatione nostri desperemus, qui tot exempla misericordie in pignore tenemus? Querere misericordie fontem deberemus, si clausus esset, nunc uero patet, et negligimus. Mittamus oculos fidei in mundum uniuersum, consideremus quam multi hodie in hoc fonte lauentur, quam multi post lacrymas ad munditiam redeant. Curramus cum talibus ad aquam uite, consideremus quantum peccauimus; atque ut appareamus mundi, cor nostrum  illi lauemus in holocaustum, adiuuante nos ad hec eadem gratia Redemptoris Domini nostri qui uiuit et regnat, etc.



TIT. LXXXI. De humiliatione triplici.

Bonum mihi quia humiliasti me . Non omnes sunt humiles qui humiliantur, quia alii cum rancore, alii patienter, alii libenter humiliantur. Primi sunt rei, secundi innoxii, tertii iusti. Quia licet innocentia portio sit iustitie, tamen consummatio eius est apud humilem. Non enim intus murmuranti, non minus murmuranti, quia non humiliatis, sed humilibus dat Deus gratiam.



TIT. LXXXII. De turpi mutatione hominis.

Homo cum in honore esset non intellexit: comparatus est iumentis insipientibus, et similis factus est illis  . Turpis mutatio, ut cuius erat ante, celos meditatione penetrare, mente supernas mansiones circuire, deuotione Patres et apostolos salutare, choros prophetarum, martyrum admirari triumphos, stupere pulcherrimos ordines angelorum, modo turpi se mancipet corporis seruituti ad obediendum carni, ad satisfactionem gule et uentri, ut caro ancilla quasi domina imperet spiritui domino. Exitus aquarum deducant oculi  super huiuscemodi animam, scilicet que cum nutriretur in croceis nunc amplexatur stercora. Pascit sterilem que non parit, et uidue bene non facit. Homo, cum in honore esset, non intellexit . Ecce Adam quasi unus ex nobis factus est .---  Cum in honore esset non intellexit, inquit. In quo habitabat? In paradiso, in loco uoluptatis, gloria et honore coronatus, et constitutus super opera manuum Plasmatoris, cuius societas cum plebe angelorum, et omni militia celestis exercitus, sed mutauit istam gloriam in similitudinem uituli comedentis fenum . Inde panis angelorum factus est fenum positum in presepio, et appositum est nobis tanquam iumentis. Hoc fenum carnis Christi non est desiccatum, que est pro mundi uita. Illius utique feni carnis nostre quod desiccatur, et cecidit flos, non ille qui de radice Iesse et uirga ascendit. Cibus hominis mutauit se in pabulum pecoris, homine mutato in pecus. En tristis mutatio et lacrymosa; homo incola paradisi, terre Dominus, ciuis celi, domesticus  Domini Sabaoth, super beatorum spirituum agmina, repentina mutatione iacet pecus in stabulo, indiget feno. Agnosce, o bos, possessorem tuum, et o asine, presepe Domini tui. Cognosce, pecus, quem cognouisti; homo, adora in stabulo quem fugiebas de paradiso, et comede fenum, quia panem angelorum fastidisti, quia, cum in honore esses, non intellexisti nec Deum Creatorem tuum, nec te beatum esse creatum,

Duplex ista ignorantia damnabilis.

Prima facit iumentis parem, secunda posteriorem. Unde, si ignoras te, abi post gregem sodalium tuorum . uere post, quia reprobi homines igni traduntur perpetuo, non pecudes. Melius fuisset ei si natus non fuisset homo , sed pecus.  Propter primam ignorantiam pecudes habebat sodales; factus est similis illis in perfruendis bonis terre; propter secundam, non est cum illis, sed post illas in perferendis tormentis gehenne. Est enim hic ipsis bestiis bestialior, ratione uigens et ratione non uiuens.



TIT. LXXXIII. De claustri agro, in quo sunt uue, rose, lilia, uiole et oliue.

Ecce odor filii mei sicut odor agri pleni, cui benedixit Dominus . Ager est mundus, uel quilibet conuentus. In his redolet uua, rosa, lilium, uiola et oliua. Uua diuini amoris, que calcata in torculari tribulationis reconditur in apotheca eternitatis et iubilationis. Rosa ex cruore martyrii redolens. Lilium, ex incorruptione uirginitatis candens.  uiola ex humilitate locum minimum tenens, et celestis regni purpuram in mente habens. Oliua opere misericordie more olei refouens et lucens.



TIT. LXXXIu. De uirore calami et iunci.

Orietur in ea uiror calami et iunci . Calamo scribitur et iunco. Primus est predicator, secundus auditor. Uterque ex eadem aqua proficit, quia et doctrina et profectus audientie est ex Deo. Horum uiriditas operum ex aqua sapientie que ex ore Altissimi procedit, in Ecclesia nascitur. Sancti ergo spiritus est gratia, que et doctoris os aperit, et auditoris mentem ac profectum intus inspirat et illuminat.



TIT. LXXXu. Quod dulcedo hominis uermes sint.

Dulcedo hominis uermis , scilicet terrarum.  Quisquis in hoc mundo appetit ceteros excedere rebus et honoribus tumere, huic nimirum cura secularis est in delectatione, quies in labore. Quia igitur natura uermium est momentis singulis moueri et rodere, per uermes inquietudo mentis et consumptio notatur cogitationum, quibus homo incessabiliter se pascit et depascitur. uel uermis nomine caro signatur. Luxuriosi ergo carnis uoluptatibus dediti quanta sit cecitas monstratur cum dicitur: Dulcedo illius uermis. Quid namque caro nisi putredo et uermis est? Qui carnalibus desideriis anhelat, quid aliud nisi uermem amat? Que enim sit carnis substantia testantur sepulcra. Quis parentis, quantumuis dilecti, uermibus scaturientem carnem tangere posset?  Cum caro concupiscitur, pensetur quid sit quando est exanimis, et intelligetur quid ametur. Multum ualet ad domandum desiderium qui uiuum diligit pensare quid futurum sit mortuum.



TIT. LXXXuI. Oleum de capite non deficere.

Oleum de capite tuo non deficiet . Oleum in capite, caritas in mente: et a capite oleum deficit cum a mente caritas recedit. A pilis ergo tondemus caput, ne abiiciant oleum, id est malas cogitationes mente, quibus perditur caritas.



TIT. LXXXuII. Ut speciem suam uisitet quisque.

uisitans speciem tuam non peccabis . Species hominis est sicut homo. Speciem ergo suam uisitat quisquis ad eum quem similem per naturam conspicit, passibus amoris tendit, et in altero sua  considerans, ex seipso colligit qualiter infirmanti alii condescendat, qui ut in se alterum reficiat, se in altero pensat. Unde Moyses: Tulit terra lignum habens sementem secundum speciem suam . Terra, inquam, benedicta, ante peccata; nam post maledicta spinas dat et tribulos.



TIT. LXXXuIII. Quid sit sacerdotes caput non radere, nec tamen comam nutrire.

Sacerdotes caput suum non radant, nec comam nutriant, sed tondeant . Sacerdotes sunt qui, ut sacrum ducatum prebeant, presunt. Capilli in capite exteriori sunt cogitationes in mente. Quia igitur de uita subditorum sollicitudines habere debent, nec tamen eis uehementer incumbere, caput prohibentur radere et comam nutrire, ut illos  nec funditus amputent, nec rursus ad crescendum nimis relaxent. Quantum necesse est prodeant, et tamen recidantur citius, ne immoderatius crescant; seruentur in capite sacerdotis, ut aurem operiant; resecentur, ut oculos non claudant.



TIT. LXXXIX. De sacculo pertuso et integro.

Qui mercedes congregauit, in sacculum eas misit pertusum , de quo aliunde exit quod aliundo immittitur. Is enim est sacculus pertusus qui irreprehensibiliter uiuens, odium in corde portat. Considerat quam sit mundus in opere, nunquam crudelis in mente, qui mercedem quam reponit ex bono opere, perdit ex odio; quod intrat per foramen boni operis exit per pertusum damni superne dilectionis.  Tu, inquam, homo integer sacculus esto, ad conseruanda bona, pertusus et scissus per contritionem penitentie ad eiicienda mala ut circumderis letitia. Unde: Concidisti saccum meum, et circumdedisti me letitia .



TIT. XC. Oculi sapientis in capite eius.

Oculi sapientis in capite eius sunt; stultus in tenebris ambulat . Quia sapiens in capite Christo per imitationem oculos mentis figit, et stultus, in interioribus extra se studium intentionis ponens, quasi sine luce in tenebris ambulat.



TIT. XCI. De abscondente frumenta.

Qui abscondit frumenta maledicitur in populis . Frumenta abscondere est predicationis uerba apud se retinere. In populis maledicitur  talis, quia in sola scientia pro multis quos corrigere non potuit culpa damnatur. Unde: Maledictus qui prohibet gladium suum a sanguine , id est predicationis uerba a carnalis uite interfectione.



TIT. XCII. De proximi uitiis perimendis.

Si quis Domini est iungatur mihi. Ponat uir gladium suum supra femur suum. Ite, redite de porta usque ad portam per medium castrorum, et occidat unusquisque fratrem et amicum et proximum suum . Proximus est hominis homo, conditione originis. Item est amicus dilectione et frater in spiritu uel carne. Qui istos ita delinquentes gladio uult increpationis in uitiis occidere, gladium prius supra femur suum ponat, id est illicitas prius  in se suggestiones studeat edomare; et tunc de porta eat ad portam, id est a uitio usque ad uitium per quod ad mentem mors ingreditur, increpando discurrat per medium castrorum cum tanta equalitate, ut in culpam delinquentium nullius odio uel fauore declinet.



TIT. XCIII. De adulatione perniciosa.

ue qui consuunt puluillos sub omni cubito manus, et faciunt ceruicalia sub capite uniuerse etatis ad capiendas animas!  Puluillus et ceruical ut melius quiescatur ponuntur. Quisquis autem male agentibus adulatur, sub capite et manu alterius consuit puluillos. Hinc rursus: Ipse edificabat parietem, et alii liniebant . Paries peccati duritia. Hunc edificat qui contra se peccati  obstaculum construit; hunc linit qui peccata perpetranti adulatur.



TIT. XCIu. De diuitiarum contemptu.

Diues, cum dormierit, nichil secum auferet; aperiet oculos suos, et nichil inueniet . Cum enim peccator dormit in morte, uidet et cognoscit quod nichil fuit quod uidit in uita, quia rapitur ad mortem de uita. Unde subditur: Tollet eum uentus urens, id est malignus spiritus, qui uiuentem trahit ad uitia, morientem trahit ad tormenta. Hic succendit amor concupiscentie: ibi cruciat flamma gehenne. Hic uento et flatu male suggestionis ad terrena desideria succendit corda iniquorum, teste Ieremia: Ollam succensam ego uideo, id est cor humanum uitiorum ardoribus feruens, et faciem eius a facie  aquilonis . Ab illius enim suggestionibus inflammabatur qui dixit: Sedebo in monte testamenti; in lateribus aquilonis . Ab huius urentis ardore promittunt prophete in aduentu Christi iustos liberari a Domino. Pro saliunca, inquit, abies, pro urtica crescet myrtus . Pro abiectione terrene cogitationis, altitudo terrene contemplationis; et pro prurigine et ardore uitiorum, uirtutum crescet temperies et tranquillitas mentis. Hoc desiderium Marie promittitur: uirtus Altissimi obumbrabit tibi , quamuis hoc uocabulo Christi notetur incarnatio. Umbra enim a lumine formatur ex corpore. In materia autem lumen diuinitatis corpus recepit humanitatis.



TIT. XCu. Quod iustus ut palma floreat.


Iustus ut palma florebit . Tripliciter. Palma enim tarde proficit, sed diu in uiriditate subsistit; inferius tactu aspera, aridis corticibus obuoluitur; superius uisu et fructibus pulchra. Cetere arbores, iuxta terram uaste, superius subtiliores redduntur. Palma, ab imis subtilior, uastior a summo succrescit. Talis est iustus. Primo cum multis difficultatibus ad fidei statum quasi tarde proficit, sed in fidei gloria diutius subsistit. Inferius multis tribulationum corticibus despectus, superius est fructu retributionis gloriosus; et cum cetere arbores, id est mali homines, inferius sint fortiores, pro inferioribus multos labores tolerantes, superius debiles, quia unius hore momento Domino  seruientes lassantur, sola palma, id est soli iusti, in celestibus fortiores, in terrenis sunt infirmiores, ut quantum ceteri in terrenis, tantum ipsi in celestibus clareant, ut sicut exhibuerunt membra sua seruire iniquitati, exhibeant eadem seruire iustitie . Qui non ut cetere arbores in inchoatione fortiora proponunt, et per augmentum temporis debilia terminant. Nam iusti conuersio tanquam palma, plus finiendo peragit quam inchoando proponit.



TIT. XCuI. De triplici habitatione Dei.

Non est hic aliud nisi domus Dei . Tria Deus inhabitat: mundum, Ecclesiam, fidelem animam. In mundo est, ut imperator in regno per  essentiam et potentiam. In Ecclesia ut paterfamilias in domo per presentem iustitiam, quia ipse est qui iustificat eam. De cuius plenitudine omnes accepimus . Creat, recreat, conseruat in anima per spiritualem gratiam.



TIT. XCuII. De igni in altari semper ardente.

Ignis in altari semper ardebit: quem nutriet sacerdos, subiiciens ligna per singulos dies . Ignem in altari semper ardere est caritatis flammam indesinenter ad Deum accendere. Ligna ne deficiat subiicere, est exempla precedentium Patrum, quasi quedam fomenta in exercitatione caritatis subministrare. Etenim quia in terra nouitas quotidie ipsa huius uite conuersatione ueterascit, ignis caritatis predictis lignis nutriri debet et reuiuiscere.  Hoc fit mane, quia nonnisi in nocte caritas exstinguitur.



TIT. XCuIII. De pane subcinericio.

Factus est Ephraim panis subcinericius qui non reuersatur . Ex natura bene condita inest homini intentio qua surgat in Deum. Ex intentione uoluptas sincera que premat seculum inferius. Panis subcinericius ex inferiori mundior, ex superiori cinerem portat. Qui ergo intentionem qua Deum querere debuit negligit, et mundiorem partem inferius premit, et curam seculi libenter tolerans quasi congestum superius cinerem portat; sed reuersatur, si desideriorum cinerem abiiciens, intentionem bonam quam opprimit superius ostendit.



TIT. XCIX. De sententie supremi iudicii ad parturientem comparatione.


Sicut parturiens loquar . Parturiens cum dolore eiicit quod diu in absconditis cum pondere portauit. Ita Deus qui apud se nunc tacitus tolerat, in ultione iudicii quasi cum longo dolore post silentium manifestat.



TIT. C. Descendere in infernum cum armis.

Descendunt in infernum cum armis suis . Arma peccantium sunt membra corporis quibus praua desideria que concipiunt exsequuntur, cum quibus tolerant eterna tormenta cum principe ipsorum diabolo. Unde: Ibi Assur et omnis multitudo eius; in circuitu eius sepulcra eius . Assur diabolus, multitudo eius, angelici spiritus quos ad  culpam traxit. Qui mortem pertulit, cum sui Conditoris uitam reliquit. Huius tanquam mortui sunt sepulcra, qui in suis cordibus illum per desideria praua sepeliunt. Qui erunt in circuitu eius, quia tunc sepulcra cum mortuis ardebunt, ubi ignis qui obscuratur, mors sine morte, finis sine fine, defectus sine defectu, ignis tenebrescit, mors uiuit, finis semper incipit, defectus deficere nescit.



TIT. CI. Ferro penam duram, sed transitoriam, ere signari eternam.

Fugiet arma ferrea, et irruet in arcum ereum . Quia necessitas inopis uitam meroris uulnere cruciat, per ferrum notatur. Unde de Ioseph uendito: Ferrum pertransiit animam eius . Iudicium fraternum, quod ab auari mente non  attenditur, per arcum innuitur. Si ergo in istis armis ferreis necessitate non perfruitur, sed illa fugiendo multa per auaritiam rapit, hunc extremi et occulti iudicii arcus districtius ferit. Et nota quod ereus dicitur, ut ferro durabilior, quia pena quam fugit transitoria est, quam incurrit eterna.



TIT. CII. Necessaria huius uite non esse abominanda.

Non abominaberis Aegytium uel Idumeum , id est quamuis relinquenda Aegyptiaca, pristina scilicet conuersatio de superfluis non cogitando, non tamen prorsus abominanda, ut de necessariis non cogitemus.



TIT. CIII. Una trutina nos et proximos metiamur.

Non sit pondus tibi maius et minus , ut aliter tibi, aliter proximo metiaris, imponens  grauia que nec digito uelis mouere.



TIT. CIu. Disputare a cedro ad hyssopum.

Disputauit Salomon super lignis, a cedro que est in Libano, usque ad hyssopum que egreditur de pariete . Salomon Christus; cedri nomine, celsitudo glorie in electis; hyssopi, que herba humilis est petre adherens, humilitas Christi accipitur: A cedro usque ad hyssopum Salomon disputauit; quando ab alta gloria celestium usque ad carnis humilitatem descendens Christus peruenit. Cedri quoque nomine prauorum elatio designatur. Unde: uox Domini confringentis cedros . A cedro ergo Christus usque ad hyssopum disputat, quia superbos et humiles ipse diiudicat. Super ligna  autem disputat, quia in cruce dependens clamat scarabeus de ligno; et tum cedrorum superbiam ad humilitatem deduxit, dum eos ad humilitatem crucis et stultitiam per contemptibilem sermonem fidei inclinauit: uerbum enim crucis pereuntibus stultitia; credentibus uirtus Dei est in salutem .



TIT. Cu. De absconsione Elie in Carith.

Absconditus est Elias in torrente Carith , quod interpretatur caluus; et ibi de torrente bibit, et coruus pascebat eum, mane et uespere, pane et carne. Elias, qui interpretatur Deus fortis, Christus est qui in Caluarie loco ubi abscondita est gloria eius, de torrente immortalitatis nostre bibit, pascitur mane et uespere, id est ab exordio gratie usque ad finem mundi, a coruo, id est genere humano  peccatis nigro, pane fidei et carne resurrectionis. Quasi enim coruus Christo carnem et panem offert nostram salutem sitienti, dum peccator uitam suam per fidem componit, et carnem per penitentiam domitam Deo in sacrificio tribuit spe resurrectionis.



TIT. CuI. De spiritu triplici quem ab Elia petiit Eliseus, et de largitate Christi.

Dicenti etiam Elie, Postula quod uis , respondit Eliseus: Obsecro, fiat spiritus tuus duplex in me . Elias caput, Eliseus corpus, quod est Ecclesia, notat. Elias noster dat locum petenti, cum dicit: Petite et accipietis , hac fiducia Eliseus, id est Christianus petit ut spiritus eius duplex fiat in assumptione uirtutum et remissione peccatorum. Spiritus ista conferens simplex fuit in Christo,  qui peccata non habuit et ideo remissionem peccatorum non exigit. Opera autem uirtutum fecit in spiritu. Bene ergo Ecclesia spiritum duplicem petit, quia et remissione peccatorum indiget qua non indiguit Christus; et collatione uirtutum, quas ex plenitudine sua tribuit Christus qui suam in eo spem ponit. Hinc Elias dicit ad Eliseum: Si uideris me quando tollar a te, fiet; si non, non erit . Quia nisi quis oculos fidei in illum figat credens resurrectionem, ascensionem et cetera credenda, petitionis fructum non recipiet. Elias pallio flumen percussit, quia Christus per incarnationem, qua tanquam indumento se induit, fluuium nostre mortalitatis destruxit, et ipse transiuit, et nobis ad uitam  transitum dedit. Eliseus uero eodem pallio flumen percussit et non diuiditur. Item dicit: Ubi est nunc Deus Elie?  et tunc diuiditur, quia Ecclesia nisi ad inuocationem Christi uirtutes nullas potest facere, ipso dicente: Sine me nichil potestis facere . Nihil enim humanum studium potest, nisi adsit diuinum adiutorium.



TIT. CuII. Quid sit a canibus et auibus comedi.

Qui mortui fuerint de Ieroboam in ciuitate comedent eos canes; qui in agro, uorabunt eos aues celi . Quia et qui fide tenuis positus est in Ecclesia, si mortalibus peccatis moritur, a canibus qui circuierunt ciuitatem, id est sanctorum sententiis increpatur, arguitur et damnatur. Hi sunt qui infideles uel fures abiiciunt foras, abigunt, et  ouilia sancta custodiunt. Qui autem extra Ecclesias uitiis moritur, ille uolucres que semen secus uiam sparsum comedunt, eum deuorant, id est, ad eternum interitum peccatis onustos secum ducunt incorporatos.



TIT. CuIII. De filio uidue ab Eliseo suscitato.

Filium uidue qui egrotauerat et mortuus est in sinu eius, ut suscitet Elias tollit de sinu eius in cenaculum, ponitque in lectum: ubi ter eum corpore suo mensus per orationem suscitat . Filius moritur in sinu matris, dum spiritus moritur in delectatione praue conuersationis. Unde et in sinu uxoris Samson cecatur. Hic ut uiuat prius remouetur a sua uana conuersatione, quia prius est relinquendum malum. Inde portauit in cenaculum  Ecclesie, id est monasterii, ubi habitat Deus. Ibi in lecto contemplationis positus super se ter Deum sentit mentiri, dum mente, ore et opere, Deum recipit, nulla cogitans, loquens, aut operans nisi que Dei sunt, ut iam uiuat in uirtutibus, et quiescat non in agro, non in molendino, sed in lecto illius pacis que hic incipit, in futuro consummatur. Item sciendum quod uidua hec animam significat, de qua dicitur: Pauit sterilem, et uidue non benefecit . Quod est carnem a fructu boni operis sterilem nutrire, et anime non prouidere, cuius maritus Christus est mortuus. Huius uidue sinus est caro, filius opus est. Qui moritur in sinu, id est in carnis delectatione, sed predicto modo eum suscitat Elias.



TIT. CIX. De mysterio altaris ab Elia constructi et actorum ab eo circa ipsum.


Elias edificauit altare de duodecim lapidibus. In circuitu altaris fecit aqueductum quasi duas arenuculas [aratiunculas] . Supponit ligna; et bouem super ligna diuisit; et fecit primo, secundo, et tertio aquam super infundi, quousque impleretur aqueductus circum altare. Altare fideles sunt uel quelibet congregatio ex his qui fidem sequuntur duodecim apostolorum. Aqueductus duarum arenucularum [aratiuncularum] flumina lacrymarum ex corde contrito pro timore gehenne et desiderio uite eterne. In altari componuntur ligna, sanctorum scilicet dicta et facta in exemplum credentibus. Bos quoque superponitur, id est Christus, qui super omnes actus suos in exemplum proponitur;  super utrumque aqua ter effunditur, dum quis imitatur Christum et sanctos, et aqua compunctionis uerba, cogitationes et opera mundat, nec cessat, donec fossa prima et secunda, id est per mortem presentem et gaudium futurum compleatur. Tunc ignis Dei holocausta et ligna uorat, dum dicta et facta examinans in eterna eum recipit uita. Discutiamus ergo, nos fratres, si ad altare Dei sumus doctrinam apostolicam sequendo. Habeamus in circuitu nostro et timorem gehenne, et desiderium patrie, quasi duas fossas quibus compuncti abstineamus a malo timore pene, et faciamus bonum amore patrie. Superponamus nobis exempla sanctorum, tanquam quidam ligna quibus premamur ne  excedamus, et ipsius Christi actus et uerba tandem imitemur. Mundemus primo cogitata, deinde dicta, post opera nostra aqua penitentie, ut ubi ab igne diuino mereamur assumi, qui quidem comburit consumendo uitia, et illuminat claritatem dando eternam. Post tale sacrificium sequitur pluuia diuine gratie ad orationem Elie super terram, que fuerat arida tribus annis et mensibus sex, quanto tempore Christus predicauit, dum ex euangelica predicatione in lacrymas compunctionis et desideriorum eterne consolationis resoluimur.



TIT. CX. De incarnatione uerbi figurata per uas nouum in quod Eliseus salem misit.

Aque Iericho pessime erant et terra sterilis. Rogatus ergo Eliseus eas sanare misit sal in uas nouum  fictile, et demersit illud in flumen, et sanate sunt aque pessime, et terra sterilis . Iericho sunt populi mali et a fructu boni operis aridi. uas nouum fictile: uel sancta uirgo que fuit uas nouum per uirginitatem, et fictile, quia terrenum; uel uas nouum Christi caro est noua, que sine peccato noua generatione creata est, id est de matre sine patre: que est quarta et noua generatio et fictilis, quia mortalis. Sal autem est sapientia, uerbum scilicet Patris. Sal iste dum mittitur a Deo Patre in uas nouum, id est in uterum uirginis, uel in carnem assumptam de uirgine, ubi latuit diuinitas tanquam in uase; sanate sunt aque, id est gentes que receperunt uas in quo est sal, id est Christum in quo est diuinitas. Nam sal in uase, diuinitas  in carne est. uas habens sal in aqua est Christus Deus et homo in gente. In nobis quoque sunt uitia et peccata aque amare, que terram nostram, id est animam faciunt sterilem, et submergunt in inferni profundum. Ut ergo sanentur aque nostre, opera uidelicet nostra, et terra efficiatur uite fructui idonea, exuamus ueterem hominem cum actibus suis; et induti nouum effectique uas nouum a uitiis mundemur; recipiamus sal uere sapientie a qua sumus conditi, et in nouo homine, qui non moritur, conseruemur intacti.



TIT. CXI. De prelatorum in sagittandis et perimendis uitiis officio.

Rege Isrel tenente arcum superposuit Eliseus  manus suas manibus eius et precepit ut per fenestram orientalem iaceret sagittam, et cum iecisset ait: Sagitta salutis Domini contra Assyrios . In Ioa rege, officium regendi populum habente, qui officium habent regendi animas notantur. Hi assumunt arcum et iaciunt sagittas, id est Scripturam et Scripture sententias, et uerba proferunt ad uulnerandas in uitia animas contra diabolum. In arcu enim de cornu durities ueteris Testamenti per chordam Noui tenditur, ad spiritualem intellectum flectitur, et sagittas salutis contra antiquum hostem dirigit. Unde de sanctis doctoribus gentilitatem ingredientibus dicitur: Cum sagittis et arcu ingredientur illuc . Dum Scripture sacre dicta pensamus, arcum tendimus; dum uerba doctrine damus,  sagittas emittimus. Hoc autem ut fiat, Eliseus manus suas super manus regis ponit, quia exemplis suis et gratia actiones rectorum Dominus dirigit et protegit. Et notandum quod per fenestram orientalem sagitta salutis, id est predicatio sancta ei mandatur, quia lumen scientie et doctrine primum debent recipere qui iacula uerborum debent emittere. Iterum iubet iaculo terram percutere. Quod cum tribus uicibus fecisset, et stetisset, iratus est contra eum quod non quinquies uel sexies uel septies percussisset. Quia carnales non solum fide Trinitatis sunt imbuendi, sed ut quinque sensibus imperent, et bonis operibus que per senarium exprimuntur, fructum impendant, ac septiformis Spiritus scientiam meditentur sunt edocendi. Fides enim sine istis mortua  est .



TIT. CXII. De uirtute patientie per aduersa monstranda, et ad granum sinapis comparanda.

Unguenta nisi commota, aromata nisi incensa aut trita latius nesciunt redolere. Ita sancti qui uirtutibus redolent tribulationibus innotescunt. Unde fides eorum grano sinapis comparatur, quod uim suam nisi contrita nescit demonstrare. Si ergo tu aduersis moueris, si tribulationibus incenderis, tunc quod intus caloris per caritatem gerebas et sapiebas, foris per opera ostendis. Si enim fides nostra fuerit similis grano sinapis, et dixeris monti: Transfer te, transferetur .



TIT. CXIII. De duplici pace.

Est pax inchoata, est et plena. Inchoatam discipulis  ueritas dedit, dicens: Pacem meam do uobis , plenam Simeon poscebat: Nunc dimittis seruum tuum, Domine, secundum uerbum tuum in pace . Prima est a uitiis non a penis; secunda a uitiis et a penis. Pax igitur desiderio Creatoris inchoatur; ex manifesta eius uisione perficitur.



TIT. CXIu. De peccatoris captione et excecatione.

Occidit rex Babylonis filios Sedecie regis in oculis eius, et post eidem oculos eruit, ut in Babylonem descendat et Babylonem non uideat . Sic diabolus bona opera, que proles sunt operantis, interimit, ut hec se amittere quod captus est dolens cernat; peccati tamen delectatione uictus bona que genuit amens uolens et uidens perdit. Sed dum uidens percutitur, ne contra regem Babylonis  leuet brachium uirtutis, exstinctis mox cunctis filiis oculos amittit, quia hac ipsa intelligentia luminis subtracta, deinde in Babylone uitiorum ipsam sui confusionem non uidet.



TIT. CXu. De hypocrisi et simulatione uirtutis.

Non induas uestem lana linoque contextam . Lana innocentia, linum subtilitas. Malitie uestis ex iis linum interius celat, lanam monstrat exterius. Ex lana ergo et lino uestem induit qui intus subtilitatem malitie operit et simplicitatem innocentie foris ostendit.



TIT. CXuI. De murmure uitando et concordia seruanda presertim in claustris.

Precordia fatui sicut rota carri . Carrus  portat fenum et murmurat, sicut fratres sunt solo corpore habitantes in unum , sicut unguentum unitatis quod est in capite Christo, a quo in barbam usque, id est in maiores et fortiores descendit. Que utique barba Aaron est, id est ueri sacerdotis Christi. Quando non inueniens aliam dignam hostiam seipsum obtulit factus hostia et sacerdos, a barba uenit in oram uestimenti. uestimentum Ecclesia tensa in cruce, ut non habeat peccati maculam uel duplicitatis rugam. Ora accipitur pro fine seu perfectione. Descendit ergo in oram , quia Ecclesia peperit monasteria. Per hanc oram caput intrat, quia Christus per fraternam caritatem.



TIT. CXuII. De Ecclesie ad uitem comparatione.

 uitis ad imitationem uite nostre ipsam defigit radicem, propagine oneratur, brachiis quidquid comprehendit stringens, se erigit; ex qua alia sarmenta inciduntur, alia ne reflectant ligantur. Sic radicatur Ecclesia, radicatur in fide, carnis propagine oneratur. Hec est mulier que morbo inclinata sursum non potest respicere . Sed respexit eam iehsu, et terrena eius disposuit onera, ut brachiis caritatis sursum se erigat, proximos per caritatem amplectatur, et usque in arboris cacumen se erigens celo se inferat. Sterilia uitiorum reciduntur, cetera preceptis et exemplis ligantur.



TIT. CXuIII. De Ne et Christo a suis irrisis.

Ne plantauit uineam . Christus Iudaicum populum. uinea enim Domini Sabaoth domus Isrel  est. Cuius uinum bibit in calice mortis. Tali calice inebriatus obdormiuit, quoniam tradidit spiritum. Quod irridendo Cham, id est, Iudaicus populus uidit: Quod scilicet per crucis ignominiam mortuum ita turpiter crucifixum nos ut Deum adoramus, hoc etiam hodie obiicitur nobis. Hanc autem ignominiam duo fratres fideles, Grecus et Latinus testimoniis prophetarum operiunt. Euigilans itaque Ne, id est a mortuis resurgens Christus, illum maledicit, et hos benedicit.



TIT. CXIX. De Christo et fide eius in Dauid per stragem Golie et arma eius figuratis.

Goliath Dauid, diabolus Christum, superbia prouocauit humilitatem. Contra Goliam Dauid, id est Christus, induitur armis , circumcisione  scilicet, templi figuris, et multiplicibus sacrificiis. Sed quia arma prementia non adiuuantia erant, deponuntur. Lapides quinque accipiuntur. Deponitur lex et accipitur lex. Deponitur lex figuratiua, accipitur figurata, dimittitur quod uelabat; nam in morte Domini uelum templi scissum est : et quod uelabatur accipitur. Accipiuntur quinque lapides, id est libri de flumine prioris populi, ubi uacabant et inutiles erant semper; quos fluuius transgressione transibat. Mittuntur in peram pastoralem, id est in caulam boni pastoris Christi, ubi lacte gratie abundant oues; nam sine gratia lex intelligi et impleri non poterat. Hoc lac mater Ecclesia satagit dare; sed infidelis non querit accipere, dolet illa, si  cui det non inuenit. Lapidibus quinque torrentis gratie armatus uno strauit, quia quinque libri aperti sunt, sed in eis unitas caritatis uincit. In quinque enim porticibus multi iacebant languidi, sed unus sanabatur. Nam nisi caritas, ex qua lex et prophete, uincere non potest. Deinde proprio illi gladio caput abscidit. Gladius enim diaboli sunt mali, scilicet membra eius quibus contra Deum et eius membra pugnat. Hunc de uagina diaboli extrahit Dauid noster, cum de potestate malorum Christus membra sua diripit. Sed per illum diaboli caput abscidit, quando ipsum per Euangelii predicationem a suis membris eiicit.



TIT. CXX. De rubo quem uidit Moyses incombustum.

 Mittens Deus Moysen ad gentem quam presciebat nunquam igne caritatis arsuram, ostendit ei flammam in rubo, a qua non comburebatur rubus. Flamma in rubo, lex in illo populo peccatorum spinis pleno. Rubus non est combustus, quia uerbo Dei non sunt peccata in illis consumpta. Flamma rubum inflammans non comburens, persecutio Ecclesiam purgans, non consumens. In qua tantum Moysi, id est solis credentibus, loquitur, ad quam accedere prohibetur, nisi tollat calceamenta prius de pedibus, id est nisi abiiciat prius uitia de affectionibus. Quibus tanquam pedibus itur uel ad bonum ardoris uel ad malum. Et tu ergo, homo, rubus conceptus es et natus, rubus in quem in uitiis et in peccatis conceptus et natus, spinas quotidie germinans uitiorum  quantumcunque etiam proficias, quia nec puer unius diei sine peccato. Fiat autem in te flamma uerbi Dei, que in te rubeat et consumat spinas peccati. Non sis rubus qui non consumitur. Est enim rubus alius bonus, alius malus: uterque habens flammam. Nam et bonus et malus aure corporis percipit uerbum Dei, sed malum in malitia nequaquam consumit. Flamma quoque persecutionis est in bono et malo rubo. Malum consumit qui in tempore tentationis recedit. Bonus non consumitur, sed purgatur qui probatus qualis fuerit tribulationibus innotescit. Fornax enim ligna cremat, aurum purgat, quia tribulatio et bonum efficit puriorem et malum ostendit deteriorem. Ad rubum uirtutis si uis accedere per imitationem, solue calceamentum de pedibus .  Est autem aliud calceamentum, quod soluit accedens ut audiat et exaudiat Deum in rubo loquentem; aliud, quod soluit recedens dum non exaudit pro suscitando fratris semine uicinum monentem. Primum sunt uitia que dimittit ad iustum ac sanctum accedens; secundum predicationis officium quod amittit proximi curam relinquens. Est etiam tertium calceamentum, quo Christus uenit in mundum; dispensatio incarnationis sue. Ad primum ergo calceamentum relinquendum omni conatu te prepara. Ad secundum procreandum omni sollicitudine stude. Ad tertii corrigiam soluendam te indignum cum Ioanne iudica , ut et uitia deponas, et curam proximi habeas, et mysterium  incarnationis Christi temere discutere non audeas.



TIT. CXXI. De ferculo Salomonis.

Ferculum fecit sibi rex Salomon de lignis Libani; columnas eius fecit argenteas, reclinatorium aureum, ascensum purpureum. Media caritate constrauit propter filias Ierusalem . Salomon, Christus pax nostra qui fecit utraque unum; ferculum, Ecclesia uel quelibet sanctorum congregatio ad eternum conuiuium animas ferens; columne argentee, qui fortitudine operis alios exemplo portant, et luce predicationis illuminant. Reclinatorium aureum, eterne felicitatis fulgor, in qua reclinatur et ab omni labore quiescitur. Ascensus purpureus est, quia ad claritatem illius quietis nonnisi per tribulationem  uenitur. Quid ergo nos miseri acturi sumus? In hoc seculo columne nos esse non possumus, in quibus nec fortitudo operis nec lumen emicat predicationis. Reclinatorium aureum non habemus, quia spiritualem regem necdum mente aspicimus. Ascensus purpureus non sumus, quia pro Christo effundere sanguinem non possumus. Sed ad hec est certa consolatio, amemus Deum, diligamus proximum, et simul nos ad Dei ferculum pertingemus, quia scriptum est: Media caritate constrauit propter filias Ierusalem. Per sexum enim femininum sermo diuinus infirma uocauit mentium. Inter columnas ergo argenteas, inter reclinatorium aureum, et ascensum purpureum, media caritas inesse dicitur, quia si habes caritatem, eo sine dubio peruenis, ubi columna  erigitur, et ascensus purpureus tenetur, et reclinatorium aureum inuenitur. Hinc in propheta: inter thalamos quinque sunt cubiti , quia inter perfectos sunt minores qui quinque sensibus corporis adhuc depressi de seculo aliqua cogitare coguntur. Rex itaque noster fecit ferculum sibi, quia congregauit Ecclesiam; de lignis Libani que sunt cedrina, id est, de patribus fortibus, mente imputribilibus: et hoc sibi, quia ad glorificandum seipsum.



TIT. CXXII. De mutatione uestis sacerdotalis.

Cum personis superuenientibus animum mutare ordini sacerdotum ualde est necessarium. Unde per prophetam dicitur, ut cum sacerdos intus ministrat,  uestibus lineis utatur ; cum egreditur ad populum, reponantur ee in gazophylacio sanctuarii . Cum enim sacerdos intro ingreditur, subtilioribus contemplationis operibus quasi lineo indumento utatur. At cum ad populum egreditur grossioribus utatur, quia pro utilitate etiam ad terrena portanda mores suos componere debet.



TIT. CXXIII. Tintinnabula cur pendebant olim ad uestem sacerdotis, et in eis mala punica.

uestimentis sacerdotis tintinnabula adhibentur, ne, si de eo sonitus ingrediens et egrediens non auditur, moriatur ; quia uite uiam cum predicationis sonitu opera sacerdotis clamare debent, et illis qui intus in districtiori uita spem habent,  et iis qui extra, in habitu seculari, ne contra se iram Dei prouocans moriatur. Tintinnabulis quoque mala punica iunguntur. In malo punico, in quo sub uno exterius cortice multa grana continentur, fidei unitas notatur, quia Ecclesie sic multos unitas fidei foris contegit, ut intus diuersitas meritorum teneat. Ut ergo operibus uerba iungantur, uestimentis tintinnabula adhibentur, ut per omne quod dicunt unitatem eius custodiant, tintinnabulis mala punica iunguntur.



TIT. CXXIu. De aqua spirituali et naturali.

Aqua spiritualis inseruit ei qui de die in diem renouatur spiritu mentis. Aquarum usus est ad lauandum, ad potandum, ad cibos coquendos; sicque aqua spiritualis et immundum a sordibus purgat criminum,  et sitienti salutem fit fons aque salientis in uitam eternam, quam qui biberit non sitiet in eternum . Diuinum etiam eloquium igne Spiritus sancti coquit cibos mentis, et in sensus spirituales conuertit.



TIT. CXXu. De reginis, concubinis et adolescentulis mysticis ueri Salomonis.

ueri Salomonis multe sunt regine, multe concubine, adolescentularum non est numerus . Quia multe sunt mansiones apud sponsum: alium regina, alium concubina, alium adolescentula locum tenet, terminumque pro meritis accipit quousque procedens liceat ei intrare in gaudium Domini sui et dulcia secreta sponsi rimari. Nam mulier compuncta ad pedes locum inuenit, iusta ad caput, pia  in toto corpore. Thomas in latere fidei, Ioannes in pectore late caritatis, Petrus in sinu Patris, id est luce ueritatis, Paulus in tertio celo, hoc est in intimo sapientie secreto, huius gratiam sunt assecuti. Iacens in miseria et luto fecis peccator homo plorat et clamat Plasmatori et Saluatori suo supplicans: Eripe me de luto fecis . Et quia in peccatorum suorum stercore computruerat, ut lauandus erigatur, et dum abluitur ne cadens inquinetur, inquit: S atue supra pedes meos. Isti pedes sunt fides et operatio. Istis qui lotus est, ambulat, stat et eleuatur. Tria enim ista necessaria tibi noueris, quicunque conuerti et ad Deum reuerti desideras, ut scilicet ambules, stes et eleueris. Primum debes proximo, secundum tibi, tertium Deo. Ambulandum est  ut subuenias proximo; in templo standum, ne recidas in lutum, unde ereptus es, ut tandem eleueris ad celum, unde es eiectus. Docendus est proximus, quod est ambulare, a se scilicet ad alium transitum facere, non tantum uerbo sed etiam exemplo, ut que docueris non negligas facere, quod est stare, a tui uidelicet cura non recedere, ut per hoc iam tertio in celum debeas eleuari: quod est ad Deum pro meritorum mercede ascendere. Hinc sancta animalia leguntur ambulare, stare, eleuari, pariterque leguntur rote ea sequi .



TIT. CXXuI. Cum angelo luctari Iacob.

Iacob cum ad parentes rediret, in uia cum angelo luctatur, quem dum tenet in femore tenetur et tangitur  ac claudicat . Parentes nostri angeli sancti sunt et sancti uiri in uita et patria celesti positi. Angelus Deus, Iacob quilibet iustus ab hoc exsilio ad patriam parentum tendens. In hac uia cum angelo luctatur, quia, dum contemplari Deum nititur, uelut in quodam certamine positus more pugnantium modo superat, cum de Deo aliquid intelligendo degustat, modo succumbit, dum penetrare lumen incircumscriptum non sufficiens deficit quasi temere ausus. uincitur angelus dum intellectu intimo apprehenditur Deus; sed uictus uincentem in uno pede claudum efficit. Pes unus amor Dei, alter est amor seculi. Qui ergo prius duobus pedibus ambulabat, dum Deum uidebatur querere et seculum tenere, cum angelum tenet, uno pede claudicat, quia post  suauitatem diuine agnitionis crescit in homine fortitudo amoris Dei, infirmatur in homine fortitudo amoris carnis. Unus sanus remanet, alter claudicat, quia, debilitato amore seculi, solus conualescit amor Dei. In ipso solo stat, quia pedem amoris seculi quem in terra ponere consueuerat a terra suspensum portat. Et nos si ad patriam redire uoluerimus, in uia presentis uite angelum teneamus apprehendendo Deum, ut, pede amoris seculi a terra suspenso, solo pede amoris Dei ducamur. Quod non fit nisi rege superbo exstincto. Unde Isaias. Anno, inquit, in quo mortuus est Ozias, uidi Dominum sedentem super solium excelsum et eleuatum ; et plena erat domus a maiestate eius, etc., quia, cum diabolus a desiderio mentis occiditur, mens Dei gloriam  contemplatur.



TIT. CXXuII. Penitentiam agere in cinere et cilicio.

Penitentiam egissent in cinere et cilicio . In cilicio notatur asperitas peccati et punctio; in cinere puluis mortuorum. Utrumque hoc adhiberi ad penitentiam solet ut in punctione cilicii cognoscamus quod per culpam fecimus, in cinere quid per iudicium futuri sumus. Consideremus in cilicio pungentia incitamenta uitiorum; in cinere subsequentem penam. In asperitate cilicii uidcat homo superbiendo qui fecit; in cinere, quo peccando peruenit.



TIT. CXXuIII. De malarum cogitationum et peccatorum et ortu et defensione.

 Orientur in domibus eius spine et urtice, et paliurus in munitionibus eius, etc. . Urtice cogitationum prurigo; spine peccati punctio. In domo igitur Babylonis et desideria cogitationum surgunt que exasperant, et peccata hominum que pungunt; sed hec agentes nequiores habent defensores. Unde subditur: Paliurus in munitionibus. Qui tanta spinarum circumdatione densescit ut pre asperitate uix tangi possit. Intus igitur urtice et spine nascuntur, sed utreque exterius per paliurum muniuntur, quia minores iniqui mala faciunt, sed nequissimi maiores eos tuentur. Unde Iob: Protegunt umbre umbram eius , quia peccatores in quo ipsi sibi conacii sunt alios defendunt.



TIT. CXXIX. De triplici osculo.


Tria sunt oscula: ad pedes, ad manus, ad os. Pedes sunt misericordia et iudicium. Ex misericordia spes; ex iudicio nascitur timor. Hic timor initium, spes profectionem, consummationem sibi uindicat caritas. Si iudicii timore compungeris, pedi iudicii labia impressisti; si timorem spe misericordie temperaueris, misericordie pedem amplexus es. Aliquando alterum sine altero osculari non expedit, quia recordatio solius iudicii desperatio est, et solius misericordie securitatem uanam gignet. Manus sunt latitudo et fortitudo, eo quod tribuat affluenter, et defendat potenter quod dederit. Utrumque osculatur non ingratus, largitorem Deum confitens et conseruatorem. Os uero est ipsa  diuinitas, caput enim Christi Deus. Hoc osculatur cui eterna uisio et Trinitatis donatur cognitio. In primo osculo offerimus penitentiam cordis contriti et humiliati, et reportamus remissionem peccatorum, cum audimus: Dimissa sunt tibi peccata multa. In secundo offerimus cum gratiarum actione condignos penitentie fructus, reportamus perseuerentiam bonorum; et dicitur. Qui perseuerauerit usque in finem, hic saluus erit . In tertio presentamus consummationem, et accipimus gloriam,  et audimus: Gustate et uidete quoniam suauis est Dominus . Hoc osculo Patrem osculatur Filius, quia Nemo nouit Patrem nisi Filius . Ego in Patre et Pater in me est . Osculum autem Spiritus sancti nobis datum est, quia nobis et reuelauit Deus per Spiritum sanctum, ait Apostolus . Quibus autem reuelat lucet et accendit: lucet ad cognitionem, accendit ad amorem. Charitas enim diffusa est in cordibus per Spiritum sanctum  qui nobis instar apis ceram et mel portantis accendit lumen scientie, et infundit saporem gratie.



TIT. CXXX. De laude et utilitate psalmodie.

Eliseus cum ei spiritus prophetie deesset, psaltem sibi applicari precipit, ut per laudem psalmodie  ad eum spiritus prophetie descenderet . uox psalmodie cum per intentionem cordis agitur omnipotenti Deo, ad cor iter paratur, ut intente menti uel prophetie uel compunctionis gratia infundatur. Unde: Sacrificium laudis honorificabit me, et illic iter quo ostendam illi salutare Dei . In sacrificio igitur laudis fit Iesu iter ostensionis. iehsu enim Saluator dicitur. In psalmodia igitur deuote menti semper gratia infunditur celitus.



LIBER QUARTUS. SERMONES, SERMONUM FRAGMENTA, EPISTOLAE, ETC.



TIT. I. De Annuntiatione et incarnatione uerbi; de paradiso spirituali et que in eo sunt.


Reuertere, uirgo Isrel, reuertere ad ciuitates tuas. Usquequo deliciis dissolueris, filia uaga? Quia creauit Dominus nouum super terram. Mulier circumdabit uirum . Quasi dicat: Misericordie Domini plena est terra , quia ueritas de terra orta est . Christus de uirgine Maria natus est. Terra prius maledicta in peccatis primi hominis, nunc benedicta in gratia secundi hominis, tandem beata in gloria Dei Patris. Unde: Benedixisti, Domine, terram tuam . Prius germinabat spinas et tribulos; hodie, quia Dominus dedit benignitatem, terra dedit fructum suum . O quanta benignitas quod missus Gabriel ait uirgini:  Aue, gratia plena, Dominus tecum, benedicta tu in mulieribus . Et Elizabeth: Benedictus fructus uentris tui . uere Dominus dedit multam benignitatem angelice salutationis et diuine benedictionis, quia item terra nostra dedit fructum suum, id est Maria protulit Christum filium suum, non iam sicut prius spinas et tribulos, sicut scriptum est Deum Adam inobedienti dixisse: Quia obedisti uoci uxoris tue plusquam mee, maledicta terra in opere tuo . Cum operatus eam fueris, non  dabit fructum suum, sed spinas et tribulos germinabit tibi. Usque hodie obedit Adam uoci uxoris sue. Maledicitur terra, germinat spinas et tribulos. Habet unusquisque in paradiso iuxta se et in se serpentem, Euam, Adam, et terram, paradisum Dei et cetera. Paradisus est quelibet eongregatio; serpens, diabolus; Eue uox, carnis delectatio; Adam, spiritus. Terra est ipsa caro. Ad suggestionem serpentis Adam obedit uoci sue uxoris, dum ad immissionem diaboli consentit spiritus delectationi carnis sue. Tunc maledicitur terra carnis nostre, nec profert fructum uite eterne, fructum glorie sempiterne, sed spinas culparum et tribulos penarum. Sunt autem duo genera spinarum: unum carnis, alterum spiritus. Spine carnis sunt peccata  que per carnem geruntur et per eam transiguntur, ut luxuria, gula. Spine spiritus, que per spiritum committuntur uitia, ut ira, inuidia. Iste sunt spine, que iuxta Prophetam producunt rhamnum . Ex his spinis recipiuntur fructus uite, sed duo tribuli pene. Unus tribulus est ignis carnem exsuperans, qui nunquam exstinguitur; secundus tribulus, animum corrodens uermis qui nunquam moritur. Nobis itaque, fratres, ualde metuendum est ne forte serpens qui in paradiso congregationis circuit  querens quem deuoret, Euam nostram ita decipiat ut Adam obediat uoci uxoris sue, id est spiritus noster consentiat delectationi carnis nostre, carnis curam faciens in desideriis. Clamat enim quotidie in nobis Eua ad Adam cui si consentit maledicitur et germinat spinas culparum et tribulos penanarum. Ergo priusquam spine nostre producant rhamnum, scrutemur uiam nostram ne per uiam spinarum generemus nobis tribulos penarum; et reuertamnr ad Dominum per prophetam nos reuocantem ubi dicit: Reuertere, Isrel uirgo. uirgo est anima a Deo pura creata et integra. uirginum autem alia prudens, alia fatua: Fatua, que acceptis lampadibus non sumpsit oleum secum; prudens que sumpsit oleum in uasis suis cum lampadibus . Lampas est caro quam accepit prudens et fatua uirgo. Sed prudens in sua lampade oleum sumpsit, id est misericordiam. Sicut enim oleum ceteris liquoribus, sic misericordia prestat aliis caritatis operibus.

Hac primum seipsum debet ungere omnis homo tripliciter; deinde proximum. Tripliciter seipsum prius ungat miserando anime sue per cordis contritionem, oris confessionem, et operis satisfactionem. De hac prima prius sibi inferenda misericordia dicitur: Miserere anime tue placens Deo . In proximo condonando, si lesit; docendo, si deliquit; necessaria ministrando, si indiget. Hoc triplex oleum misericordie sibi et proximo fatua uirgo non sumit et ideo, cum uenerit et pulsauerit,  excludetur et trudetur in tenebras exteriores. Ideo ianua uite Dominus reuocat eam a uia sua praua dicens: Reuertere, reuertere, uirgo Isrel. Quasi dicat: O uirgo fatua, si uis esse uirgo sapiens, sis uirgo Isrel, que scilicet uideas Deum; sic enim interpretatur Isrel. Reuertere et iterum reuertere, quia dupliciter eam reuocat, prius a malo ad bonum, a uitiis ad uirtutes; secundo a bono ad premium. Malum a quo eam reuocat est locus miserie et lutum fecis, in quo iacens peccator homo plorare debet et supplicare. Ambulet igitur quicunque Domini est proximum docendo, stet seipsum corripiendo, eleuetur mercedem operum a Deo exspectando et recipiendo. Hinc sancta animalia rotas sequentes in Ezechiele leguntur ambulasse, stetisse  eleuata esse , quia sancti doctores, rotas, id est Scripturas sanctas sequentes ambulant docenda, stant se castigando, eleuantur ad Deum tendendo. His itaque pedibus spiritualibus, fratres karissimi, reuertatur unusquisque nostrum ad Deum, ipso nos ad se uocante: Reuertere, reuertere, etc. Primo ut reuertamur de Aegypto ad desertum, ut ibi in uia trium dierum sacrificemus Deo nostro; secundo, ut de deserto reuertamur ad terram promissionis. Iam Aegyptum huius mundi dimisimus, et peruenimus ad desertum monastice professionis. Est enim claustrum solitudo et desertum, ubi deseruimus non solum nostra, sed etiam nos ipsos. In quo omnino caueamus ne mente redeamus ad Aegyptum,  et suspiremus ad ollas carnium Aegypti. Proficiscendum autem nouerimus ad terram uiuentium non per latam uiam que ducit ad mortem, sed per angustam que ducit ad uitam. Hinc precipit Dominus filiis Isrel: Per terram Seon regem Amorrheorum transibitis: et cetera superius dicta usque ad regem diabolum qui nos querit concludere ad tres ciuitates citra et ultra Iordanem positas, dum ad terram lactis et mellis tendimus. Reuertamur. Hoc est enim quod sequitur, reuertere, etc. Ubi? ad ciuitates tuas , inquit. Tres sunt ciuitates spirituales ad quas reuocamur. Prima est mens, secunda Ecclesia terrestris, tertia celestis. In ciuitatem mentis congregantur uirtutes; in ciuitatem Ecclesie congregantur boni et mali; in  ciuitatem celestem soli boni recipiuntur. In singulis singula dantur bona. In prima fides, spes, caritas, solis bonis. In secunda sacramenta, ut baptismus, bonis et malis. In tertia gloria solis beatis. De prima dicitur: In matutino interficiebam omnes peccatores terre, ut disperderem de ciuitate Domini omnes operantes iniquitatem , id est ut destruerem omnes a mente immundos spiritus, qui operantur in ea uitia et peccata; de secunda: Magnus Dominus et laudabilis nimis in ciuitate Dei nostri, etc. . Hec est Ecclesia que in monte sancto constituta est, in qua magnus Dominus peccata dimittendo, nimis laudabilis premia promittendo. De ciuitate celesti dicitur: Gloriosa dicta sunt de te, ciuitas Dei . Hec est ciuitas de qua  uere gloriosa dicuntur, et in qua dantur, quia quod oculus non uidit, etc. , ubi lux sine nube, uita sine fine, satietas sine fastidio, gloria sine termino. O quam gloriosum est choris angelicis, patriarcharum cetibus, apostolorum senatui, turmis martyrum, confessorum et uirginum interesse societatibus, et cum eis Deum laudando regnare! Nos itaque, ut ad ciuitatem istam perueniamus, reuertamur in presenti ad ciuitatem mentis et Ecclesie, sed quia non est uolentis, sed nec currentis, sed miserentis Dei ; creauit Dominus nouum super terram. Quasi dicat: Reuertere, uirgo Isrel, quia in auxilium tuum fecit incarnari Filium suum Deus Pater qui creauit nouum super terram. Quod nouum: Mulier circumdabit uirum. Maria uirgo concipiet in  utero Christum. uere hoc est nouum, noua generatione procreatum. Tres alie generationes precesserunt; nam quatuor sunt: Prima, sine patre et matre; secunda, de patre et sine matre; tertia, de patre et matre; quarta, de matre sine patre. Prima generatione Adam uenit in mundum, secunda producitur Eua, tertia homo nascitur, quarta inaudita est et noua. Quia Christus uenit in mundum, natus est et mundum redemit. ualde creauit Dominus nouum super terram. Hoc est illud nouum quo Eliseus aquam Iericho amaram sanauit. Mulier igitur circumdabit uirum. uir iste dicitur circumdatus a muliere, quia Moyses circumscriptus dicitur a fiscella scirpea. Hec autem est uirgo beata, que uirgo  concepit et uirgo peperit Saluatorem, ut latius in alio dicemus loco.



TIT. II. De Scripture statura, altitudine et aspectu horribili,

Statura erat rotis et altitudo et horribilis aspectus . Statura est bone uite operatio; altitudo, celestis regni promissio; horribilis aspectus, terror gehenne. Statura est in rectitudine preceptionis; altitudo, in celsitudine superne promissionis; horribilis aspectus, in supplicii sequentis minis et terroribus. Scriptura ergo sacra, que est quasi rota, dum ab inferiori historie uoluitur ad superius allegorie, habet staturam, quia mores ad standum dirigit, ut mens audientis ad inferiora non incuruetur. Habet altitudinem, quia uite eterne gaudia promittit;  horribilem aspectum, quia reprobis supplicia minatur gehenne. Stat recta in preceptis cum dicit: Declina a malo et fac bonum . Et Paulus: Mortificate membra uestra, que sunt super terram . Alta est in promissionibus cum dicit. Erit uobis mensis ex mense, et Sabbatum ex Sabbato , id est perfectio glorie ex perfectione uite, et quies celestis retributionis ex cessatione praui operis. Horribilis nimis dum dicit: uermis eorum non morietur et ignis non exstinguetur . Scriptura ergo sacra et admonendo recta est, et promittendo alta, et minando horribilis. Hec tria breuiter in quatuor comprehendit Apostolus, dicens: Ut positis comprehendere que sit latitudo, longitudo, sublimitas, et profundum . Latitudo et  longitudo ad staturam pertinent, propter opera caritatis que extenditur usque ad inimicos, que est latitudo, et propter perseuerantiam que est longitudo. Sublimitas ipsa est altitudo eternorum quam nec oculus uidit, etc. . Profundum horribilis aspectus inestimabile.



TIT. III. De lamentationibus, carmine, et ue in libro Ezechielis scriptis.

In libro prophetie scripte erant lamentationes, quia in eo scripte sunt penitentie peccatorum; carmen, quia ibi prenuntiantur premia iustorum et gloria, et ue, quia expressa est illic damnatio reproborum . Ut ergo peccata punias, lege que in eo scripta sunt lamenta. Scindite corda uestra, etc. . Et iterum: Miseri estote et lugete  . Luctus uester in gaudium Domini conuertetur, et gaudium in merorem. Ut de promissione gaudii sequentis hilarescas, cognosce que in eo scripta sunt eterna carmina. Ex lapide pretioso et mundo omnes platee sternentur, et per uniuersos uicos eius alleluia cantabitur . Hoc nobis carmen celeste nuntiare uenerant qui concorditer clamabant: Gloria in excelsis Deo . Sed si adhuc mente inheres seculo, si in terrenis uoluptatibus delectaris, nec amare potes eterna gaudia que audis, cognosce quoque tu quod in eo scriptum est: Ligatis manibus et pedibus mittite eum in tenebras exteriores, ibi erit fletus et stridor dentium ; ibi ue reproborum, scriptum est:  uermis eorum non morietur, et ignis non exstinguetur . Ibi damnatis et repulsis dicitur: Ite, maledicti in ignem eternum . In his omnis eruditio continetur. Peccasti et te penitet. uis ad penitentiam agendam? docearis ibi inuenies lamenta. Spe celestium gaudiorum reuelari desideras? ibi ad consolationem tuam inuenies carmen. Si uero mala perpetrasti, et ad nullas penitentie lamentationes inclinaris, et ad nulla celestium gaudiorum, uelis nolis, inscriptum auditurus es ue, ut is quem nec timor ad penitentiam humiliat, nec spes ad superna premia exaltat, in damnationis sue penam quam prospicit cadat. Mala ergo que egimus per penitentiam puniamus, ut per lamenta compunctionis ad carmen uite perueniamus, ne si  affligi nolumus penitendo, ue postmodum sine fine sentiamus.



TIT. Iu. De arca Ne ad Ecclesiam comparatione.

Arca que trecentos cubitos in longitudine, sexaginta in latitudine, triginta in altitudine habens, in uno cubito terminatur , est Ecclesia que, inferius lata, superius est angusta. Lata carnalibus tanquam animalibus, angusta in paucis spiritualibus ad unum cubitum colligitur, ad unum scilicet hominem, qui est sine peccato. uidemus multos in Ecclesia carnis uoluptate dissolui, iracundie iurgiis et odiis disrumpi. Quos cum Ecclesia tolerat, ut conuertat, sic portat ut in arce latitudine deorsum bestie morantur. uidemus alios propriis contentos esse, iniuriam non facere, odium non habere: sed  quia isti iam pauci sunt, angustatur arca. Alios conspicimus etiam concessa contemnere, inimicos diligere, carnem a cunctis uoluptatibus domare, contemplationis penna in altum leuari. Sed quia tales ualde rari sunt, iam arca iuxta cubitum ducitur, ubi homines et uolatilia continentur. Huius unius cubiti est margo quam propheta uidit ante thalamos . Margo, fides; thalami, electorum corda in amore Dei feruentia. Margo ante thalamos, fides ante caritatem. Nemo enim potest amare que non credit. Est autem unius cubiti, non diuisa per schismata, sed in unitate perdurans, ad thalamum caritatis et eterne quietis perducit.



TIT. u. Cur candelabro comparetur Christus.

Facies candelabrum ductile de auro purissimo,  hastile eius et calamos scyphos et spherulas ac lilia ex ipso dependentia . Candelabrum est Christus, qui in natura humanitatis illuxit diuinitatis lumine, ut mundum candelarium fieret, cuius lumine uideret peccator in quibus tenebris iaceret. De auro fit purissimo, quia sine peccato; ductile, quia perductus per passionem, ad gloriam uenit resurrectionis. Hastile eius Ecclesia est, que eius corpus est; que inter prospera et aduersa ad lumen diuinitatis stat erecta. Calami sunt predicatores, qui dulcem sonum reddunt, dum nouum canticum cantant. Spherule uolubilitas predicationis, que tanquam sphera nullo impedimento retardatur. Unde uerbum Dei non est alligatum . Post hec  lilia ponuntur, que sunt uirens patria et floribus eternis uernans. Patria ad laborem, lilia pertinent ad retributionem.



TIT. uI. Quomodo Gedeon penitentis typum gesserit.

Cum Ierobaal, id est Gedeon a paleis frumenta excutere , id est penitens a uitiis uirtutes separaret, angelum uidit. Quia tantum quisque intus Deum uidere meretur, quantum ab exterioribus purgat seipsum. Qui occidi hedum precepit, id est omnem appetitum nostre carnis immolari, et super petram carnes poni, id est corpus proprium imitatione Christi  cruciari, et ius carnis desuper fundi, id est cogitationes carnis imitatione eius exinanire. Ipse enim ait: Dictum  est antiquis: Non mechaberis. Ego autem dico uobis: Si quis uiderit mulierem ad concupiscendum eam, iam mechatus est eam in corde suo . Que mox uirga tangit, quia intentioni nostre diuinum adiutorium impendit, et de petra ignis exit, qui azymos panes carnemque consumit, quia afflatus a Redemptore spiritus, cor nostrum flamma compunctionis concremat, et omne illicitum cogitationis et operis exurit.



TIT. uII. Quomodo Iob penitentem figuret.

Iob saniem radebat sedens in sterquilinio , id est, iustus de peccatis suis dolens  duritia penitentie duplicem saniem peccati, cogitationis scilicet et operis, deleat. uel Iob, Christus pro nobis dolens factus, qui carne sua  de substantie nostre luto sumpta peccati nostri saniem deleuit. Iob sedit non in monte, sed in sterquilinio, quia superbos deserens in humilitate penitentiam agit uere penitens; qui dum maia sua flendo conspicit, quantum peccati stercora coinquinent, ab illis recedens cognoscit, neque enim prius fetere percipit quam ab illis recesserit.



TIT. uIII. De cecitate qua percutiuntur iniqui.

Sodomitis uim inferre Lot uolentibus et ostium infringere, ab angelo Lot introducitur in domum ostio clauso; illi cecitate percussi ostium non inueniunt . Iustus enim dum malorum insidias tolerat, ad domum mentis reuocatur. Mali autem cecitate percussi circumeunt, quia inuenientes  sancta scripta que perscrutantur, ostium non inueniunt, quia corruptores mentium contra uitam iusti nullum reprehensionis aditum inueniunt.



TIT. IX. De penitentia in uacce immolatione.

Apud Moysen dum in sacrificium uacca mactatur, offerri cum hyssopo et ligno cedrino et cocco bis tincto precipitur . uaccam mactamus, cum carnem a lasciuia sue uoluptatis exstinguimus; cum hyssopo, ligno cedrino, et cocco bis tincto, quia cum maceratione carnis sacrificium fidei, spei et caritatis adolemus. Hyssopus interna nostra mundat, et Petrus dicit: Animas uestras castificantes in obedientia caritatis, in fraternitatis amore . Lignum cedrinum nulla putredine deficit, quia spem celestium terminus non consumit. Unde Petrus:  Regenerauit nos in spem uiuam . Coccus rubeo colore flauescit, quia quem implet caritas etiam accendit. Unde Dominus: Ignem ueni mittere in terram . Is dicitur bis tinctus, ut coram Deo caritas dilectione Dei et proximi coloretur.



TIT. X. De mentis nostre custodia per custodiam Isboseth figurata.

Isboseth, qui in domo non ostiarium sed ostiariam habuit, que purgans triticum obdormiuit , ab hostibus tunc ingredientibus, et spicas tollentibus, ac eum in inguine ferientibus, occiditur. Ostiaria triticum purgat, cum mentis custodia uirtutes a uitiis separat. Que si obdormierit a discretionis cura cessando, malignis spiritibus ad interficiendum Dominum iter pandit; qui ingressi spicas tollunt, id est bonarum  cogitationum germina auferunt, et in inguine feriunt, dum uitam delectatione carnis perforantes tollunt, quia ad mentis custodiam mollem custodiam deputant. Duplex enim debet esse mentis nostre custodia, si Isboseth, id est uir confusionis esse nolimus: fortis et sapiens; ut eam corporis somnus non opprimat, nec error ignorantie fallat. Unde Salomon: Omni custodia serua cor tuum, quia ex ipso uita procedit .



TIT. XI. Quomodo boues mare eneum sustinentes, sacerdotes pastores significent.

Ante fores templi ad abluendas ingredientium manus, mare eneum, id est luterem duodecim boues portant, qui quidem facie exterius eminent, sed ex posterioribus latent . Boues sunt pastorum  ordo. Unde: Non obturabis os boui trituranti . Hi ante fores luterem portant ad abluendas ingredientium manus, dum condescensionis sue patientiam diluendis proximorum confessionibus preparant, ut quisquis intrare eternitatis ianuam nititur, tentationes suas menti pastoris indicet, et quasi in boum lutere cogitationis et operis manus lauet. Tales itaque pastores se exhibeant quibus subiecti occulta prodere non erubescant, ut cum tentationis fluctus paruuli sustinent, ad pastoris mentem tanquam ad sinum matris recurrant, et sordes culpe eorum solatio lauent. Hi facie uidentur, posterioribus latent, quia nos opera, sed eius que posterius maneant cognoscit.



TIT. XII. Quod per penitentiam in unitate fidei seruabitur peccator.


Si quis abierit cum amico in siluam ad ligna cedenda, hoc est ad uitia reprehendenda, et ferrum a manu fugerit, hoc est predicatio ab eius operatione discordans recesserit, amicumque percusserit prauo exemplo, et occiderit in anima: confugiet ad unam trium urbium , ut in una earum saluetur. Hoc est per lamentum penitentie conuersus, in unitate sacramenti, sub fide, spe et caritate abscondatur, ne cum occisi proximus, id est districtus iudex uenerit, in iudicio eterna pena occidat.



TIT. XIII. De Ecclesie doctoribus per uectes signatis.

uectes de lignis Setim  induti auro operti in quatuor circulis aureis positis per quatuor angulos arce, portant ipsam arcam. Arca Ecclesia  est; uectes, fortes et perseuerantes doctores qui inherentes quatuor circulis, id est euangelice doctrine, Ecclesiam portant per quatuor partes mundi, ut uectes arcam per quatuor angulos. Qui uectes iubentur auro operiri, ut cum sermone aliis insonant, ipsi etiam uite fulgore fulgescant. De quibus subditur: Qui semper erunt in circulis, ut cum portandi arcam, hoc est docendi Ecclesiam, opportunitas exigit, pro intromittendis uectibus nulla tarditas generetur. Cum enim a subditis dubium aliquod spirituale pastor percunctatur, ignominiosum est ualde, si tunc querat discere cum questionem debet enodare. Unde primus Pastor pastoribus dicit: Parati semper ad satisfactionem omni poscenti uos reddere rationem de ea que in uobis est [spe] fides .



TIT. XIu. De uirtute eloquii per citharam.

Dum Saulem spiritus malus inuaderet, cithara Dauid eius insaniam temperauit . Quia cum sensus potentum per elationem in furorem uertitur, dignum est ut elocutionis nostre tranquillitate quasi cithare dulcedine ad salutem reuocetur. Durus adamas incisionem ferri non recipit, sed leni hircorum sanguine mollescit. Blandis enim diues exhortationibus placandus est, quia dura uulnera per lenia fomenta mollescunt, et furor insanorum medico blandiente sanatur.



TIT. Xu. Quid uita secularium bene uiuentium, licet non sit excellens, est tamen secura.

Lot qui ardentem Sodomam reliquit, Segor paruam  ciuitatem inueniens, mox nequaquam ad cacumen montis ascendit . Ardentem Sodomam fugere est illicita carnis incendia deuitare; cacumen montis conscendere, celsitudinem uite perfecte arripere. Sed quia sunt multi qui scelera quedam deserunt, sed ad perfectionem montis nondum ascendunt, in medio inueniunt Segor, id est bonam uitam secularium, in qua saluent animas suas. Hec enim uita etsi non sit uirtutibus mira, est tamen a suppliciis secura.



TIT. XuI. Quomodo nobis sit facies per humilitatem uelanda exemplo Elie.

Elias, ut uocem Dei secum loquentis audiret, in ostio spelunce sue stat et uelat faciem , quia cum uox intelligentie superne fit in mente,  totus homo iam intra speluncam non est, quia mente carnis curam non possidet, sed stat in ostio, quia mortalitatis miserias exire meditatur. Sed tali necesse est ut faciem uelet, quia quanto ad altiora intelligenda leuamur, tanto nos submissius per humilitatem penitentie premere debemus, ne plus sapere quam oporteat conemur.



TIT. XuII. Quod auaritia apud Deum et sanctam Ecclesiam non sit querenda.

Laban in furore insequens Iacob, qui eius filias uxores acceperat, apud eum idola sua querit , quia, dum mundus in membris suis insequens Christum, qui Ecclesiam in sponsam accepit, apud eam auaritiam quesiuit , Deum ipsum de auaritia tentauit. Quam apud eum  non inuentam filia sessione penitentie operuit, ut nec apud eam inueniatur.



TIT. XuIII. Sal discretionis, non mel adulationis nec uoluptatis, esse sacris adhibendum.

Nec quidquam fermenti aut mellis adolebitur in sacrificiis; sed in omni sacrificio offeres sal . Mel in sacrificio prohibetur offerri, quia nichil uoluptuosum et suaue huius mundi apud Deum placet, nichil quod non habeat aliquid mordacis ueritatis. Unde paschalis agnus cum lactucis agrestibus et amaris manducabatur. Sal uero in omni sacrificio offertur, quia sale rationis et discretionis omnia debent condiri.



TIT. XIX. De schismate uitando.

 Si altare feceris, non edificabis illud de sectis lapidibus . Quia diuisus ab unitate et a societate superna per odium, in corpore suo non recipit Christum, nec in talibus potest sacrificium Deo acceptabile offerri. Unde addit: Si enim super eo leuaueris cultrum, polluetur, id est macula maligna et ignita polluetur.



TIT. XX. De superfluitate uerborum et rerum uitanda.

Non plantabis lucum et omnem arborem iuxta altare . Et ad Gedeonem: Nemus quod circa aram est succide . Nemus iuxta altare plantari prohibetur, quia infructuosi sermones circa Dominica dicta non sunt admittendi.



TIT. XXI. Quomodo sol iustitie ad auxilium bonorum nunc quoque stet. Et quod demones in morte magis sint molesti.


Cum fieret bellum contra quinque reges, sol et luna steterunt , quia, dum pugnamus contra quinque sensus, non deserit nos sol iustitie, qui ait- Ecce ego uobiscum sum usque ad consummationem seculi . Quinque reges confugiunt ad speluncam corporis, sed pugnante Iesu, id est predicante Euangelium, et Dei uerbo ingrediente in nobis, intra speluncam corporis omnes interficiuntur pariter.

Abraham cum ad occasum solis sacrificium offeret, insistentes aues pertulit ; quia circa finem uite quod in ara crucis offerimus, immundi spiritus conantur magis maculare. Quas ne illud raperent iussus abigit, cum immundis cogitationibus  illud non sinit fedari quod mens utiliter offerre Deo se putat.



TIT. XXII. Quam aquam sapientie auferre conentur demones.

Puteos quos Abraham fodit Allophyli terre congerie replent : quia iis qui in diuine Scripture abditis sensibus ad alta penetrant immundi spiritus terrenas cogitationes ingerunt, et quasi inuentam diuine scientie aquam tollunt.



TIT. XXIII. De consilio dando et pede figendo.

Dare stulto consilium caritatis est sapienti ostentationis, ipsi sapientie temeritatis. uite presentis fluctus trahit quem leuat. ualde autem demens est qui in unda uoluitur et plantam figere conatur.



TIT. XXIu. De egressu anime a Deo, et de reuocatione eiusdem ad eumdem.


Egressa est Dina ut uideret mulieres regionis . Egreditur anima per aures, per oculos, ut ludat cum filiabus perditionis. Hanc Dominus reuocat dicens: Reuertere, reuertere, Sunamitis, etc. . Quater dicit, reuertere. Ac si dicat: Reuertere a meis, quia mirabilia sunt; a tuis, quia praua sunt; a te, quia omnis caro fenum; ad me, quia summum bonum ego sum. Sic ergo Deus uertit faciem a me, quia illi obuerti tergum. Ideo, inquit, ut intueamur te, quasi dicat: Non potes me uidere, nisi prius intueamur te. Nescio quid macule habes in facie; turpis es, alienam imaginem portas. Munda ergo eam ut intueamur te.



TIT. XXu. Quid sit affligi in palea, luto et latere, et Pharaoni ciuitates construere.


Pharao filios Isrel affligit in palea, luto et latere . Palea carnalis delectatio. Lutum fit ex puluere et aqua. Hoc fit, dum mala uoluntas iungitur actioni. Ex his lateres producuntur, dum praua opera in duritiam praue consuetudinis decoquuntur. Ex his edificatur Ramesses, que commotio tinee interpretatur, et hec est auaritia; que etiam Phiton, qui interpretatur os abyssi, id est inferni uel omnium uitiorum; auaritia enim radix est omnium malorum, et Heliopolis, que interpretatur ciuitas solis, que est bona opera propter uanam gloriam, que est hypocrisis, construere. Istas tres ciuitates construit qui cupiditatem et mendacium et hypocrisim subintroducit.



TIT. XXuI. De primis, mediis et nouissimis.


Fili, memorare nouissima tua, et in eternum non peccabis . Sunt prima, media, nouissima: Primo pudor, secundo dolor, tertio timor, qui ceteris ualidior ad resistendum peccato. Pudor de multitudine, de qualibet mundi consolatione consilium sumit; timor non inuenit solatium. Fili, ergo cogita unde ueneris, erubesce ubi sis, ingemisce quo uadis, et time nouissima pluraliter. Hec sunt mors corporalis, districtio iudicialis, pena infernalis. Mors corporalis dura, quia que quis possidet cum amore, non relinquit sine dolore. Examinatio formidabilis, ubi tremunt angeli atque archangeli. Ubi enim concutietur cedrus Libani, quid faciet uingula fumi uel  deserti. Quando uix iustus saluabitur, impius ubi parebit?  Pena periculosa, ubi uermis qui non moritur, et ignis qui non exstinguitur . Mors autem prouenit infirmitate, necessitate, efferitate. Prima fit nec arte nec uiribus, secunda sica, tertia in gloriandi cura. Unde ostendisti mihi tribulationes multas quantitate, malas qualitate. Districtio iudicii fit tribus modis: Per reuelationem peccatorum hic non confessorum. Non ergo hic erubesce confiteri. Per confusionem, sed est confusio adducens aliorum gloriam, et est confusio adducens proprium peccatum, qua scilicet impeditur confessio. Confusio de aliena gloria est qua peccator punitur, uidens gloriam sanctorum et dicens: Nos insensati uitam illorum estimabamus insaniam, etc.  Ecce quomodo computati sunt inter filios Dei . Contra has confusiones, primum remedium contritio cordis, secundum confessio oris, tertium afflictio carnis. Hi sunt tres fontes quibus lauatur anima: contritio per anxietatem, confessio per humilitatem, afflictio per asperitatem. Primus est qui irrigat terre superficiem; secundus, qui positus est extra urbem; tertius, super quem iehsu sedit. Sequitur pena infernalis, in qua tetra corrosio per uermes, et dira exustio per ignem, quia illic uermis non moritur, et ignis non exstinguitur . Ex his duobus nascitur desperatio: Primo, roditur conscientia; secundo, cremantur corpora, tertio, cumulatur miseria. Primum punit peccatum cogitationis, secundum reatum locutionis, tertium usum  operationis. Hec sunt nouissima. Sed magna Dei pietas, que contra uiam erroris propositam, uiam ueritatis predicat, errantem filium reuocat, perseuerantem pie flagellat.



TIT. XXuII. Quid sit in spelunca duplici sepeliri.

Abraham coniugem mortuam in spelunca duplici sepeliuit , quia uiator animam suam a mundi actibus mortuam, sub bone operationis et contemplationis regimine abscondit. Actiua enim sepulcrum est, ut que a prauis operibus mortuos sepelit, sed contemplatiua perfectius tegit: que a cunctis mundi desideriis  funditus diuidit, quales erant de quibus Paulus ait: Mortui estis, et uita uestra abscondita est cum Christo in gloria .



TIT. XXuIII. Quid sit ab Iezabel ad speluncam fugere, et Dominum in spiritu leni agnoscere.


Elias Iezabel fugiens, in spelunca absconditur : quia nonnunquam animus turpitudinem declinat, sed ad deserendam carnis mansionem nondum animatur. Concupiscentiam fugit, sed in spelunca latitat, quia non roboratur ad tolerantiam passionum. Unde illi diuina uoce per increpationem dicitur: Quid hic agis, Elia?  Quasi dicat: Non ad hoc factus es, ut sub latebra carnis moram tibi facias, sed ad contemplandam speciem Creatoris, Surge ergo, sta in ostio spelunce . Surge; id est ne terre inhereas, ad superiora erigere; que sursum sunt quere. Sta perseuerantia,  sta patientia, sta paratus per desiderium exeundi, sta fixus per obedientiam sustinendi. In ostio spelunce, ut nec ingrediaris per concupiscentiam, nec egrediaris per patientiam. Ecce pertransibit Dominus spiritus grandis et fortis, subuertens montes et conterens petras. Non in spiritu Dominus; et post spiritum commotio. Non in commotione Dominus; et post commotionem ignis. Non in igne Dominus; et post ignem sibilus aure lenis . Ecce preambulos Dei, spiritum, commotionem, ignem. Spiritus est terror eterni iudicii, qui si in cor peccatoris impegerit, montes superbie deiicit, petras duritie dissoluit. Sed hic nequaquam Deus esse dicitur, quoniam anima quam adhuc timor afficit perditionis, caritatis dulcedinem nondum sentit. Post spiritum commotio sequitur,  quia terrore iudicii mens mota, compunctionis amore inflammatur. Postremo igni sibilus aure lenis succedit, quia post longa compunctionis incendia, purgata mens, afflata Spiritu sancto consolationis refrigerium sentit. In quo sibilo nequaquam Dominus inesse negatur, quia nimirum illa sola mens dulcedinem percipit, que post laborem penitentie et anxietatem, consolationis refrigerio percepto in spe propagationis diuine requiescit.



TIT. XXIX. Quomodo melior sit iniquitas uiri, quam mulier benefaciens.

Melior est iniquitas uiri quam benefaciens mulier . In interiori homine quiddam est ad celestia et superna intendens, et hoc sapientia dicitur; et rursus quiddam ad transitoria et caduca  respiciens, et prudentia uocatur. Et diuidit se hec uis anime in duo, in sursum et deorsum. Sursum in sapientiam, deorsum in prudentiam; sursum in masculum, deorsum in feminam, ut masculus superior sit et regat, et femina inferior et regatur. Caput mulieris uir; caput uiri Christus; caput Christi Deus . Prudentiam sapientia regat. Sapientia uero uerbum est. uerbum autem ab ipso est cuius est. Prudentia, quasi mulier curam domus agens, circa ea que carnis sunt stringitur. Sapientia Dei, quasi uir in longinqua sagacitatem suam mittens uel extendens, per amplitudinem spiritualis contemplationis euagatur. Mulier igitur aliquando bene, aliquando male facit. Male facit quando prudentia uel per pigritiam ligata carnem suam negligit, uel  per sollicitudinem distracta ad querenda superflua se effundit. Bene autem facit, quando que necessaria sunt querit, et commoda carnis sue, quoniam ei causa ipsius commissa est. uir similiter aliquando bene, aliquando inique agit. Bene quando sapientia sursum intendit, appetens et desiderans solummodo que beneplacita sunt Domino. Inique cum gustu interni saporis roborata non solum superflua resecat, sed etiam necessaria. uidisti hominem necessaria causa sui studiose perquirentem; hic erat mulier benefaciens. uidisti rursus hominem instinctu uel intuitu superne remunerationis carnem suam affligentem; hic erat uir inique agens. Sic enim iniquitas est quando quod debitum est illi subtrahis, sed tamen melior est iniquitas uiri quam  mulier benefaciens. Melior qui per celeste desiderium accensus carnem suam in subtrahendo necessaria affligit, quam qui per carnalem affectum resolutus, desideriis ipsius per omnia commoda satisfacere contendit. Multum ergo distat ab iniquitate uiri malefaciens mulier. Sed nec benefaciens mulier iniquitati eius potest equari. Quando enim bene facit mulier, uirtus non est, quando male, culpa. Iniquitas autem uiri desiderium iustitie, bonitas perfectio glorie. Si ergo uir iniquus est ad iustitiam, et mulier bona est ad naturam, melior est profecto iniquitas uiri, quam benefaciens mulier, quia si natura bona est in conditione, iustitia melior in retributione.



TIT. XXX. De fuga quam suadet nobis Scripture et de pane quem ministrat.


Qui habitatis terram austri, cum panibus occurrite fugienti . Multorum opere nobis fugam persuadet sacra Scriptura. Quid autem debemus fugere, quomodo, et quando? Tres sunt qui mouent bellum contra nos: diabolus, caro et mundus. Diabolus ducit contra nos agmina uitiorum, caro malorum desideriorum, mundus prosperorum et aduersorum. Felicius esset pugnare et uincere, sed infirmo expedit magis fugere et saluari, quam male pugnare et superari. uitia igitur fugimus quando peccandi occasionem declinamus, ut in luxuria carnis spe intime contemplationis desideria fugimus, quando illorum irritationem cauemus, ne oleum in  ignem proiiciamus et exardescat, quantum ualet. Prospera et aduersa fugimus, quando nec etiam ea que delectant requirimus per cupiditatem, timentes dissolui, nec in ea que cruciant iactamur, frangi metuentes. Diximus quid et quomodo fugiendum. Nunc quando dicat ueritas. uidete ne fiat fuga uestra hieme uel Sabbato . Hiems uias aut gelu exasperat, aut pluuia lubricas facit. Hiems est torpor imminentis mortis, quando membra dolor carnis constringit passione et robur dissoluit compassione. Sabbatum tempus est post mortem, quando ab hac uita eductis operandi facultas tollitur. Si ergo uis fugere uenturam iram, fuge, dum sanus es; quoniam in morte fuga grauis est post mortem impossibilis. Ne autem deficias in uia,  habitantes terram austri, si te fugientem uiderint, occurrent tibi cum panibus ut reficiaris. In austro splendor et calor; splendor cogitationis, calor dilectionis. Terram austri inhabitant qui in cogitatione et dilectione ueritatis pausant. Isti abundant in panibus uerbi Dei. Occurrunt fugientibus compassione, consolatione reficiunt. Iste panis cum sit unus, diuersa specie proponitur. Aliquando enim subcinericius, aliquando hordeaceus, aliquando triticeus nominatur. Elias fugiens, in deserto subcinericio pane reficitur. Filii Ierusalem qui pacem inhabitant adipe frumenti satiantur; qui super fenum recumbunt, hordeaceum comedunt. Panis sub cinere refectio sub uilitate. Sacra Scriptura uilitatem habens in specie littere, et dulcedinem seruans in profunditate  spiritualis intelligentie, panis est sub cinere. uis ut ostendam tibi panem subcinericium? Rachelem et Liam de concubitu unius uiri Iacob legis contendere. Magna ibi species uilitatis, magnus cumulus cineris, et aceruus terrenitatis. Reuolue cinerem, scrutare intus: panis ibi latet, refectio abscondita est. Duas sorores duas uitas, actiuam scilicet et contemplatiuam, intellige. Utraque pro amplexu uiri contendit; altera ut utilitatem habeat actionis, altera ut iucunditatem percipiat contemplationis. Ecce inuenisti panem sub cinere. uis adhuc panem uidere sub cinere? uides foris infirmitatem Domini nascentis, uagientis, plorantis augustias cunarum, uincula fasciarum. Totum hoc cinis est,  terrenum et infirmum; sub hoc cinere latuit uerbum, refectio angelorum et hominum. Esurientem uides et sitientem, flentem et patientem, compatientem et mouentem. Hec omnia quid fuerunt nisi cinis, indicia corruptionis, signa mortalitatis et latuit sub his uirtus diuinitatis: quam qui reuoluere potuit, satiari meruit. Ecce quomodo Scriptura panem subcinericium apponit. uides alibi eloquium sacrum secundum littere superficiem durum, quasi paleam tenacem habens, ut uix ad medullam spiritualis intelligentie penetrari possit. Hic est hordeum. Palea quidem cum labore excutitur, sed si ad interiora peruenis dulcedinem inuenis satiatiuam. Inuenis alibi sacram Scripturam, et lenitate uerborum et suauitate intellectus blandientem. Hic est triticeus  in quo mentibus suauiter nutriendis dulcis refectio preparatur. Inter ista tria genera panis subcinericius laborantibus proponitur, ut eos reficiat semetipsos despicientes per exemplum humilitatis et abiectionis, hordeaceus seruis, qui studiosiori exercitatione fortia et obscura loca Scripture quasi excussa palea detegentes, ad medullam spiritualis intelligentie gustandam perueniunt; filiis triticeus, ut in suauitate eterne dulcedinis reficiantur ad exsultationem.



TIT. XXXI. De triplici basi in Scriptura. Et de Samsone eiusque enigmate.

Tres sunt species basium in Scripturis; enea, argentea, aurea . Prima fortitudinem, secunda cum fortitudine claritatem, tertia cum fortitudine  et claritate habet fulgorem. Fortitudinem in opere, claritatem in sermone, fulgorem in mente, quia in his tribus patientiam seruat, quam basis indicat enea; claram ueritatem, quam basis argentea; et conscientie fulgorem, quam basis aurea; que uirtutum structuram portat omnium. His tribus usus est Moyses.

Si non arassetis in uitula mea, non inuenissetis propositionem meam . uitula est caro lasciua, propositio, obscura locutio. Samson, qui sol eorum dicitur, typum tenet Solis iustitie; illius sodales, typum studentium sapientie. Dicit ergo: Si non arassetis in uitula mea, etc. Ac si dicat: Nisi caro restringatur et fiat sobria, mens nequaquam se ualeret  erigere ad celestia. In uitula aratur, cum caro mortificatur. Inuenitur problema, cum celestium arcanorum aperitur contemplatio. Sodales igitur Samsonis uitulam diligenter exarant, ut enigma propositionis intelligant, quia ueritatis amici Iesu Christi discipuli carnem sobrie macerant, corpus attenuant, ut obscura scientie intelligant, et arcana scientie penetrare ualeant. Est igitur magni momenti abstinentia, qua purgantur uitia, impetratur uenia, possidetur gratia, reparatur innocentia, arcana patefiunt celestia. Abstinentia uero quadrifaria est, uitiorum, ciborum, negotiorum immundorum et desideriorum. De his in Zacaria: Ieiunium quarti et ieiunium quinti, et ieiunium septimi et ieiunium decimi erit domui Iude  in gaudium et letitiam et in solemnitates preclaras, etc. .



TIT. XXXII. De cesarie Absalonis.

Tondebatur Absalon semel in anno, quia grauabat eum cesaries; et tunc crines ponderabantur ducentis siclis pondere publico . Appetitus carnis cesariem nutrit et producit, quia cogitationum superflua nutrit: que cesaries grauat mentem dum deprimit terrena inhabitatio sensum multa cogitantem . Qui tonsus semel in anno ducentis siclis ponderat, quando in omni spatio uite sue cupiditatibus seculi renuntiat, et hoc in fine. Tunc enim ab iis que possidet spoliatur, quando morte ultima terrenis separatur. Ponderat autem plus terra quam celum; plus amant esse in domo lutea  quam in non manu facta in celis, in transitoria quam eterna. Et hoc pondere publico non sanctuarii. Audi pondus sanctuarii, pondus Pauli. Cupio dissolui et esse cum Christo . Audi pondus publicum. ue habitantibus in terra . Non qui corpore, sed qui corde habitant.



TIT. XXXIII. De bonis bonorum cum Domino natis, et terriculis malorum.

Manna de celo descendit, gaudeant esurientes, De celo uinea dedit fructum suum : letentur sitientes. Oleum effusum est ; exsultent egrotantes. Exspectatio gentium uenit , resipiscant errantes. Lapis de monte precisus est , timeant superbientes. Factus est fons patens domui Dauid in ablutionem peccatoris : redeant preuaricantes. A Domino factum est istud, et est mirabile oculis nostris . Non est Deus sicut Deus noster; qui facit mirabilis solus .



TIT. XXXIu. De unguento descendente a Christo in oram, etc., id est in electos eius.

A barba Aaron descendit unguentum in oram uestimenti , qui a Christo  in quo est plenitudo gratie, descendit in suos, dum gratia  que est in barba eius, descendit in apostolos qui per barbam, que significat fortitudinem, notantur, et ab eis usque ad minores, qui sunt in ora uestimenti, peruenit.



TIT. XXXu. De puero nato et oppresso, moraliter ad simulatam religionem applicito.

Puer natus est nobis . uos, inquam, martyres, pueri uobis et in uobis nati, quia timorem Domini concepistis et parturiuistis spiritum salutis, uigila, o mater, super curam recens nati, donec formetur uite spiritus in eo qui natus est tibi, quia quo recentior est, eo facilius perire potest tibi, qui nunquam peribit sibi. uigila, inquam, memor, quoniam emula tua dormiens, oppressit filium qui natus erat . Quid est enim emula nisi carnalis anima, que spiritum exstinguit? Tangit autem negligentia huiusmodi homines, qui cum religionis amiserint feruorem, ipsius tamen sibi arrogant nomen et gloriam. Inde contentiones carnalium  contra spirituales etiam in capitulis quibus noster Salomon inuisibiliter iudex presidet. Filius meus, inquiunt carnales, uiuit; tuus mortuus est : dum scilicet emulantur sibi religionis auctoritatem; cuius consuetudines iudicant pro sua libidine. Et reuera mater uult dare emule uiuum et integrum, non inuidens ei gloriam, dummodo habeat ueritatem. Sed illa: Nec mihi, inquit, nec tibi sit, sed diuidatur . Quia sanctitatis cupit sibi retinere honorem, aliis relinquere laborem. Sed non errat qui iudicat, etsi aliquandiu dissimulet. Gladius Salomonis matrem inuenit cui adiudicat indiuisum, sicut affectum caritatis, sic et effectum potestatis; sicut feruorem operandi, sic fauorem operandi. uos itaque, fratres, in quibus fides per dilectionem  operans nata est de Spiritu sancto, custodite eam. Poscite nutricem tanquam paruulum Iesum, donec formetur nobis puer, qui natus est nobis, qui non solum nascendo, sed uiuendo et moriendo formam cui imprimitur tradidit nobis.



TIT. XXXuI. De demonum et uanarum cogitationum a sacrificio mentis abactione.

In sacrificio Abram animalium ceterorum corpora diuiduntur, auium non diuiduntur . Dum per diuersa desideria carnales diuiduntur, ut animalia sunt diuisi; dumque spirituales unitatis uinculum tenent, ut uolucres, indiuisi. Supra corpora diuisa uolucres descendunt, quia in diuisione carnalium desideriorum demones sibi pastum querunt.  Sunt et alie uolucres importune, cogitationes, que in orationis sacrificio se ingerunt et hostiam maculant; sed Abram eas abigit, quia manu sancte discretionis intus fugat et immundos spiritus et uanas cogitationes. Difficilius inde abiguntur musce que cito redeunt quam uolucres. Unde non tam grauis est accessus uolucrum quam importunitas muscarum, nec tam difficilis est sepe abactio demonum quam cogitationum. Resistite enim diabolo, et fugiet uobis; resistite cogitationibus: nisi cauti et muniti fuerimus mox redibunt iterum.



TIT. XXXuII. De rationis et sensualitatis officiis in figura Abrahe et Sare.

Abraham tribus angelis extra ostium occurrit;  Sara post ostium subsistit . Quia spiritualis noster intellectus debet in cognitione Trinitatis carnem excedere. Cura uero carnis foris non apparet, sed quasi post tergum uiri sub discretione spiritus solis necessariis intenta audit promissiones Dei, et irridet, dum dicitur ut de se non presumat. Subridens corripitur; correpta iam anus fecundatur, quia confidentiam sui deserens contra spem ex promittente accepit quod se habituram humana ratione dubitauit. Unde qui nascitur Isaac, id est risus dicitur, quia mens fidens in Deo gaudium parit. Cura ergo carnis metas necessitatis non excedat, nec in eo quod moderate exsequitur de se presumat.



TIT. XXXuIII. De lignis frustra querentibus sibi regem et de malis monachis presidem.


Lignis siluarum querentibus oliuam in regem dixerunt ei: Impera nobis. Que respondit eis: Nunquid possum deserere pinguedinem meam, qua dii utuntur et homines, et uenire ut inter ligna promoueat?  Quia negligentibus religiosis professione, sed sterilibus operatione, dicit Spiritus sanctus, qui per oliuam notatur: Pinguedo, quam prefero, in spiritualibus et me querentibus comparet; uos autem, quia estis steriles, indigni estis gratia mea. Eisdem uenientibus ad ficum, id est legem, dicit eadem lex in Isaia: Exceca cor populi huius . Et ut id perficere lex intelligatur, ostendit Dominus, dicens: Homo quidam plantauit uineam , et in ea ficum plantauit, id est Christus fecit gentem Iudaicam et dedit ei legem. Unde et Ieremias: uidit bonas ualde et malas ualde ficus . Obseruantie carnales ficus male ualde sunt; intelligentie spirituales ualde bone sunt. ueniunt etiam ad uitem, id est Christum; sed que conuentio Christi ad Belial?  Ac dicat Christus: Ego factus sum obediens Patri usque ad mortem . uos autem Belial estis, id est absque iugo, et ideo non potestis mihi associari. Repulsi ab his tribus: a Spiritu sancto, ab intellectu legis, et Iesu Christo; ueniunt ad rhamnum, id est Antichristum. Nam sicut rhamnus prius mollis est in herba, postea densos et acutos aculeos profert, sic Antichristus in principio blandietur, post crudeliter  persequetur. Erit enim coluber in uia. cerastes in semita mordens . Hic inuitat eos, ut sub umbra sua requiescant, id est desideria huius mundi appetant, et in operibus carnis quiescant. Sin minus egrediatur ignis de Rhamno , scilicet percusso Antichristo: qui deuorabit non solum simplices, sed etiam cedros Libani , id est maiores et minores eius asseclas.



TIT. XXXIX. Quod Christus sit ros et pluuia, celum Trinitas beata, nubes prophete.

Rorate, celi, desuper, et nubes pluant iustum . Ros de celo descendit in terram sine sonitu, pluuia de nubibus cum strepitu. Christus est ros, Christus est pluuia. In hac uita Christus est ros  gratie, in gremio misericordie peccatores collocando. In die iudicii erit pluuia, super impios cum strepitu seuiendo. Christus est ros. O peccator, ad spem ascende. Christus est pluuia: O superbe, a tribunali cordis tui descende. Rorate, celi, desuper. Celum Pater et Filius et Spiritus sanctus, trinus et unus. Rorent ergo celi. Quasi dicat: Pater ut Filius ad nos ueniat cooperetur, et Spiritus sanctus ut Filius nos redimat. Nubes pluant iustum. Nubes sunt prophete. In his nubibus ligatus et suspensus iustus, quia in uerbis prophetarum ante incarnationem clausus est Christus. Sed rogat genus humanum ut nubes pluant iustum, quia tempus faciendi ut ante conspectum gentium reuelet iustitiam suam in nubibus pluuiam.



TIT. XL. Quomodo ad Deum redeant compuncti, mendici, deuoti et contemplatiui.


Preuaricatores, redite ad cor . Compuncti mendici, deuoti contemplatiui uocantur. Compuncti procumbunt ad pedes rigantes eos lacrymis, et pro commissis clamantis: Tibi soli peccaui ; propitius esto mihi peccatori . Hi, cum Maria nostra Magdalene pro menstruis uitiorum ad pedes prouoluti audiunt: Dimissa sunt uobis peccata multa . His redimit humilis satisfactio que commisit superba transgressio, et experitur superne dulcedinis clementiam. Demonium a compuncto eiicitur. Egredietur, inquit, diabolus ante pedes eius . Ut ad pedes fiant mortui uiuentes, proscripti heredes terreni celestes. Ad manus accedunt  mendici, qui, licet de peccatis ueniam sint adepti, sentiunt tamen se impotentes ad continendum et bene operandum, et ideo petunt et accipiunt gratiam. Ecce ostendit cui a rege benigno aurea uirga clementie protenditur : Aperis tu manum tuam et imples omne animal benedictione . Circa pectus uersantur et assistunt deuoti. Hi sunt qui innocenter uixerunt, uel penitendo crimina terserunt, nec ad pedes procumbere dicuntur, quia iam inundati, nec ad caput pertingunt, quia nondum contemplatiui sunt, in quodam medio profectu pietatis operibus uacantes, et temporalia ac spiritualia indigentibus ministrantes. Scientiam huius actionis et gratiam ministerit huius non habent a seipsis, sed ab ipso fonte uiuo hauriunt, a  pectore scilicet Iesu qui est spirituale sacrarium celestis armarii in quo sunt omnes thesauri sapientie et scientie absconditi . Tales debent esse prelati assistentes pretorio Iesu, id est lectioni sacre Scripture, in quo sedes est sapientie, suscipientes et sugentes pacem de sinu Christi, populis eam annuntiaturi, ibi haurientes ad exemplum Ioannis copiosam ubertatem doctrine spiritualis, ut plenius infusi possint effundere stillicidia stillantia super terram, ut Domino dante benignitatem terra nostra det, et fructum suum reddat in tempore suo. Haurire et propinare oportet. Quod non fit discurrendo seculariter, sed conseruando spiritualiter, et meditando diligenter quoniam non eructabit qui non manducauit. Aliud est oscitare de inanitate  aliud eructare de plenitudine. A diuinis ergo ieiuniis nichil saporum annuntiabit, sed neque potest a se quidquam habere quia non potest homo quidquam habere a se, nisi fuerit ei datum desuper. Accedunt ad caput contemplatiui uel iustificati. Caput Christi Deus: Isti qui per Dei gratiam meritorum priuilegio se super se leuant cum Apostolo que non licet homini loqui audientes . Igitur compuncti ad pedes, delictorum obtinent indulgentiam, mendici ad manus, continendi a malo et bene operandi efficaciam, deuoti ad pectus, ad instructionem subditorum moralem scientiam, contemplatiui ad caput, sanctiorem de celestibus indulgentiam. Timidi et ob crimina quodammodo incrudeli, uenie  cum Thoma locum inueniunt in uulneribus et fixuris clauorum. Diuites fluxu sanguinis laborantes ad fimbriam sanitatis gratiam. Sic Christus homo factus pro nobis stat in medio Ecclesie, paratus omnibus subuenire. Accedamus ergo ad eum ne dicatur nobis: Medius uestrum stat quem uos nescitis . Iudei eum uiderunt in quem non crediderunt. Nos ipsum fide operante per dilectionem uideamus, ne sedentem aliquando timeamus. Sedens enim iudicabit. Unde throni positi sunt et libri aperti: et Antiquus dierum sedit. Preoccupemus ergo in confessione faciem , iudicaturi, nosmetipsos iudicantes. Si enim, iuxta Apostolum, nos iudicauerimus, non utique iudicabimur .



TIT. XLI. De officio Moysi, id est legistatoris; Aaron id est sacerdotis, et Samuelis, id est prophete applicando monachis.


Moyses et Aaron in sacerdotibus eius et Samuel inter eos qui inuocant nomen eius . Nouerimus quoddam templum Dei uiuum si Apostolo Dei de eo scribenti credimus. Templum Dei, inquit, sanctum est, quod estis uos . Nequaquam credendum est hoc templum Dei sine sacerdotibus uel absque iis qui inuocant Dei nomen debere esse, sed ut Moyses et Aaron in sacerdotibus eius et Samuel inter eos qui inuocant nomen eius. Queramus qui sunt isti Moyses et Aaron et Samuel. Per Moysen lex data est; per Aaron sacerdotium institutum; Samueli donum prophetie concessum. Officium igitur Moysi facienda precipere, omittenda prohibere. Officium Aaron, ad ea que Moyses mandat  Domini implorare auxilium, et de transgressionibus oratione et oblatione Deum uerum reddere propitium. Officium Samuelis est predicere quod premium sperare ualeant legis exsecutores; et quam penam exspectent legis preuaricatores. Si ergo uideris aliquem nuper de seculo uenientem ac meditatione occupatum, ut de preteritis delictis satisfaciat, de futuris se cautum custodiat, tractare quomodo uultum moderari oporteat, habitumque ac gestum componere, et definire quid et quantum comedendum, quantum sit uigilandum, et quomodo resistat ire, contradicat gule, conculcet superbiam, exstinguat luxuriam, quam promptus esse debeat ad obediendum, et patiens ad sustinendum, scias Moysen  in eo  surrexit et quasi quamdam nouam legem condere. Si item uideris eum corpus nuditate et frigore affligere, carnem attendere labore et uerbere, mactare multiplices hostias in ara exteriori, et hausto prius igne ad ipsam non sine uituli sanguine in sancta sanctorum introire mactatoque superbie uitulo prius cum multis aliis hostiis mactatis in exteriore, in ara interiori consuescit offerre Deo gemitus, suspiria, preces et lacrymas, non dubites in eo Aaron nouum sacerdotium inchoare. Ara quidem exterior, sensus carnalis est; ara uero interior affectus. In ara ergo interiori gemitus et lacryme offeruntur, et ea que cordis affectus commouent, sicut in ara exteriori,  uigilie, ieiunia, labor, et cetera que ad sensum carnis pertinent. De hoc autem altari ignis hauritur cum ad interiora transitur, quia de afflictione corporis, doloris uis ad cor transmittitur: unde postmodum compunctionis incensum inflammatur. Ut autem sacerdotii officium plenius cognoscatur, duo sunt que ad ipsum precipue pertinent: populum in lege Domini instituere, et pro populo Dominum uerum placare, quorum unum Moyses, alterum Aaron exsequitur. Unde dicitur: Moyses et Aaron in sacerdotibus eius, et Samuel inter eos qui inuocant nomen eius. In Samuele donum prophetie eminet. Cur ergo inter eos qui inuocant, non potius inter eos qui prophetizant quam inter eos qui inuocant? Samuel libenter prophetizat, et illi libenter Deum inuocant  inter quos prophetizat. Noui prophetia Samuelis est facere, uere inuocare, et incitare orantes. Quanto enim quis frequentius cogitauerit que premia iustis in celo, que tormenta prauis sint reposita in inferno, tanto uerius Deum inuocat et attentius orat. Sed si desinit Samuel prophetare, sacerdotes desinunt inuocare et orare, quia quanto fit futurorum contemplatio rarior, tanto redit oratio tepidior, et surgit inuocatio tardior. Ut ergo Moyses discretus sit in preceptione, ut Aaron deuotus permaneat in oratione, necesse est ut Samuel subtilis et diligens perseueret in contemplatione. Ut igitur ea que diffusius diximus ad compendium reuocemus, ad Moysen pertinet quod faciendum est prudenter discernere, ad Aaron spectat ad ea que per nos non  possumus diuinum auxilium implorare; Samueli incumbit quid ex re qualibet utilitatis et periculi prouenire possit caute prouidere. Per Moysen igitur discretio, per Aaron deuotio, per Samuelem intelligitur circumspectio. Discretionis namque est mores componere, deuotionis Deo supplicare; circumspectionis uero de superuenturis prouidere. Si igitur deprehenderis uitam tuam in opere discretam, in oratione deuotam, in circumspectione prouidam, poteris et tunc cum propheta dicere: Moyses et Aaron, etc. Nam cum ad sacerdotes pertineat populum preceptis informare et Deum precibus placare, manifestum est eos sine discretione et deuotione, quasi sine Moyse et Aaron, sacerdotii sui officium non posse implere. Quos dum Samuel facit de futuris  timidos, reddit eos in oratione deuotos, et in Dei inuocatione assiduos.



TIT. XLII. De septem fluminibus Aegypti, id est uitiis mundi, et de musca, id est anima illis infecta, et de sibilo Dei quo ab illis auellitur. Et de ape, id est hypocrita, etiam a Domino abacta, et de duplici terra, bona et mala.

In illa die sibilabit Dominus musca que est in extremo fluminum Aegypti, et api que est in terra Assur, et uenient et requiescent omnes in torrentibus uallium, et in cauernis petrarum . Aegyptus est mundus tenebris erroris peccati ignorantie inuolutus. In Aegypto septem sunt flumina ex uno fonte; in mundo septem uitia ex una radice superbie. Initium omnis peccati superbia. Que quamuis ex uno fonte sint,  diuersi tamen sunt coloris, et diuerso modo perniciem ingerunt. Primum flumen inanis gloria, nitidum est, quodam nitore superducto placens, sed subito in se trahens incautos et demergens; secundum flumen inuidia liuidum est, quadam horrenda profunditate suspectum; tertium ira, feruidum et turbulentum; quartum tristitia, tetrum et nubilum, omnino periculosum; quintum auaritia, Scylla uel Charybdis rapax, omnia trahens ad se, deglutiens et absorbens; sextum gula, quedam uorago, et barathrum fedas generans ex se exhalationes et corruptelas; septimum luxuria, luteum et uiscosum. Musca igitur est anima nostra, inquieta, sordida et impudica que discurrendo hunc pungit, illum maculat, alium ueneno malitie corrumpit, sicut musca, inquieta,  sordida et lasciua, ita molesta omnibus et exosa ubicunque insidet, pungit uel maculat. Et hec mouens de fonte superbie, et per omnia flumina discurrens peruenit ad flumen luxurie quod est extremum flumen Aegypti huius. Postquam pertransierit omnia flumina uitiorum, capitur musca nostra, delectatur, sordescit et ita implicatur ut non minis, non promissis, non uerberibus, non predicatione uel exhortatione possit inde moueri, facilius occidi posset quam auelli, nec certe auellitur unquam nisi sibilo Dei. Sibilus iste dulcis, suauis lenis est inspiratio Spiritus sancti. Si igitur musce pius Dominus sibilare dignatur et compunctionis gratiam infundere, in flumine non poterit detineri. Gratias Deo qui nec tales muscas a sua misericordia repulit,  miseretur omnium et nichil odit eorum que fecit quia benignus est et misericors, etc. Sibilat etiam api que est in terra Assur. Assur enim interpretatur elatus. Hic est diabolus superbie caput; huius terra est maledicta. Est autem alia terra benedicta: Unde: Benedixisti, Domine, terram tuam . Deus mandat nubibus suis ut pluant in eam, et ipsa imbrem suscipiens germinat herbam uirentem deuotionis que bonis aquis alitur. Terra uero maledicta producit spinas et tribulos. Unde: Maledicta terra in opere tuo, etc. . Hec est terra Assur. In hac morantur apes, id est hypocrite, qui sicut apes mel in ore, sed aculeum habent in cauda, de quibus Dominus sic conqueritur: Circumdederunt  me sicut apes . ueniunt Iudei cum Herodianis dicentes: Magister, scimus quia uerax es, etc. . Ecce quomodo componant fauos et mella congregent, sed quia capere querunt in sermone, aculeum habent in cauda, de quibus propheta: Qui loquuntur pacem cum proximo suo . Ecce mel in ore; mala autem in cordibus eorum, ecce aculeus in cauda. Apes ergo habitans in terra Assur est hypocrita, totis desideriis habitans in mundo. Si ergo huic et musce sibilet Deus, uenient passibus fidei et amoris, et requiescent in cauernis petrarum, melius quam in extremo fluminum Aegypti uel terra Assur, quia tribulatio et angustia in omnem animam operantis malum . Illius enim quietis extrema luctus occupat.



TIT. XLIII. Que serui, que mercenarii, et que filii offerre debeant Deo.


Afferte Domino, filii Dei, afferte Domino filios arietum . Sicut in lege alia est hostia principum, alia sacerdotum, alia pauperum, sic alia conuenit filio, alia seruo, alia mercenario. Seruo sufficit pro terrore gehenne de malis penitere; mercedis causa mercenario a malis abstinere; filio parum est pro patre Domino animam ponere. Pertinet ad seruos itaque penitentia, ad mercenarios abstinentia, filiis congruit patientia. Si quis igitur tanquam ouis ad occisionem ducitur et coram tondente se non aperit os suum, inter filios numeratur, qui offerunt filios arietum. Seruo, qui non sufficit ad tantam hostiam, sufficit offerre turturem uel columbam,  plangendo et gemendo quasi columbino cantu satisfacere. Mercenarius, quamuis petulantie et dilectionis hedum mactat, ne mercedem amittat, ad holocaustum Agni immaculati non facile pertingit. Si ergo ad adoptionem filiorum suspiratis, patientie agnos afferte Domino. Non autem agnos, sed filios arietum dicit, quod idem est, ut quoties perfecta opera habere desideramus, ad Dominici gregis duces prophetas et apostolos recurramus, et si qualia habemus desideria, talia et dicta facta geminantes imitari et nutrire studemus, filios arietum immolamus. Afferte igitur, aut Domino afferte, bis ponitur afferte, ut hostia duplicetur, pro gemina stola. Pro stola corporis afferte Domino hostiam bone actionis, pro stola mentis, hostiam pie deuotionis. Qui hostiam  non duplicat, duplici contritione conteretur. Dictum enim est: Nolite timere eos qui corpus occidunt, anime non habent quid faciant . Et ideo ipsi sunt Domini terra, non Domini: Illum timete, illi munera afferte qui potest et animam mittere in gehennam . Afferte Domino corpora, afferte Deo spiritum. Primum Deo, quia dominatur in eternitate; secundo Domino, quia dominatur in tempore. Domino quia cui uult donat temporalia bona uel mala; Domino iterum, quia qui placuerit, dabit eterna premia uel tormenta. Et nota congruam uerborum distinctionem. Afferte Domino, filii Dei. Sicut Deus bonitatem sonat, ita Dominus potestatem. Satis ex hac distinctione innuit quod filii sumus,  seruitium debitum exhibemus, debitum est beneficium. Afferte Domino gloriam et honorem. In primo uersu bis ponitur afferte. Primo propter nos, secundo propter proximos. Primo ad meritum, secundo ad exemplum. Et quia proximi alii boni alii mali, afferte Domino gloriam, et hoc propter bonos, afferte gloriam nomini eius propter malos. Si boni uidentes opera uestra bona, quod scilicet filios arietum offertis, et opera mansuetudinis habetis, Deum laudant et in eis operari student, obtulistis Domino gloriam et honorem. Laudibus enim glorificatur Deus, operibus honoratur. Propter bonos ergo afferte Domino gloriam, afferte Deo gloriam et honorem. Propter malos, qui mutari nolunt, nomini eius, ut solum quod reprehendant non inueniant. In bonis ergo Domino  obtulisti, non solum gloriam, sed honorem, qui laudando glorificant, operando honorantur, in malis saltem gloriam nomini eius, qui eius disciplinam laudant, quamuis non custodiant.



TIT. XLIu. Quid sit adorare in atrio Domini.

Adorate Dominum in atrio sancto eius . Superius hostias offerre precipimur; hic intus adorare iubemur. Prius ne intremus uacui; secundo, ne stemus otiosi. Si claustrum cum uoto professionis et abrenuntiatione tui ipsius ingressus es, atrium cum hostiis intrasti. Si autem ibi instituta regule conseruasti, et subiecti omni humane creature propter Deum, non solum bonis et modestis, sed etiam dyscolis, non solum maioribus, sed etiam minoribus, per omnia obedistis, humiliter in atrio Domini adoratis.  Adorare enim est totum corpus etiam usque ad pedes et infima scilicet membra prosternere. Cum hostiis ergo intrate inchoantes arctam uiam et ingredientes angustam portam. Ingressi adorate in habitu religionis, uoto professionis, et institutis regule, in domo discipline omnibus obedite.



TIT. XLu. De cedris Libani confractis in bono religioso, et de duplici uitulo.

uox Domini confringentis cedros: et confringet Dominus cedros Libani, etc. . Difficile est et quasi impossibile camelum per foramen acus transire, cor tumidum superbia obedientie angusta penetrare; sed apud homines, non apud Deum, qui quecunque uoluit fecit, non solum in celo, sed etiam in terra, id est non solum in illis quorum cor est intelligentia lucidum  directum in celum, et mens firma in terra, sed in mari et omnibus abyssis , uidelicet qui habent cor amarum et instabile ut mare; animum tenebrosum ut abyssum, fecit quod uoluit, qui ad aspectum suum et uocis tonitruum contriuit omnes montes arrogantie, incuruauit colles superbie, et deposuit potentes de sede, quia uox confringentis cedros et etiam cedros Libani. Alie sunt cedri aliorum montium. Libanus decandidatio interpretatur. Decandidatio autem sanctorum est iustificatio. Unde Ioannes: Byssinum enim sunt sanctificationes iustorum . Unde uox iusti: Super niuem dealbabor . Et Domini: Si fuerint peccata uestra [ut coccinum] . Cum talis decandidatio  creuerit in montem, et attolli ceperit super alios: cum se scilicet quisquam magnum putauerit et ceteris sanctiorem, natam scias cedrum in Libano. Si autem nuper de seculo uenisti, et super hoc adhuc pro litteris tuis uel pecuniis te iactas et extollis per nobilitatem generis uel pro habiti honoris dignitate, talium elationes cedri quedam sunt, sed Libani non sunt, quia de uanitatis nigredine non de sanctitatis candidatione surgunt. Quod si in principio bone conuersationis tue, secularium pomparum cedri minuuntur, uox Domini est confringentis cedros. Et si forte postmodum, ut fieri solet, post instituta opera, quasi de perfecta institutione surgant quedam magnarum elationum cedri, addet Dominus et illas confringere, quia confringet Dominus cedros  Libani. Idcirco pro illis presens non futurum ponit, dicens, confringentis cedros, dum cedros uero Libani futurum ponit, et confringet cedros Libani. Additur: Et comminuet eos ut uitulum Libani . uere hec est mutatio dextere Excelsi , comminuere rigorem cedri ad similitudinem uituli Libani, et quelibet tumida corda inclinare ad humilitatis Christi imaginem. Quomodo prius contritus est propter scelera nostra, uitulus ille singularis ueniens a Libano de monte umbroso et condenso, id est a supremo celo ubi splendet candor lucis eterne? Quomodo, inquam, comminutus est? Qui cum in forma Dei esset, humiliatur immensitate attritionis, quia tormento crucis nichil acerbius, morte nichil ignominiosius. Audiat quomodo inclinari  debeat qui se ut uitulum Libani comminui desiderat, asperrima et uilissima, sponte sua, etiam sine culpa sustineat. Ille uenit facere uoluntatem Patris sui, et tu fac prelati tui. Ecce inuenimus uitulum quem in holocaustum Domini mactare debemus, nichil ita flagrat Domino quam si mactetur uitulus proprie uoluntatis. Sed interest utrum sit de Libano an de Carmelo. uitulum in pascuis Carmeli nutriunt, qui in rebus carnalibus uoluntatem suam adhuc non deserunt. uitulum in Libani uertice pascit, qui uoluntatem suam in rebus spiritualibus sequitur. Is autem qui lautiores cibos et uestem molliorem quam ceteri, petit, uitulum impinguat de feno Carmeli. Qui abstinere a concessis uolens, fugit comedere quod ceteri, et usurpat sibi habitum hispidiorem,  uitulum suum nutrit in pascuis Libani. Uterque pascua querit uitulo suo, sed unus de Carmelo, alius de monte Libano. Quidquid enim propter uiolentiam mentis uel teneritatem carnis agitur, ad Carmelum pertinet, quia molle uel tenerum interpretatur; quidquid quasi pro sanctitate supra ordinis institutum uel prelati consilium presumitur, inter armenta Libani annumeratur. Sed ue uobis qui confiditis in uinculo Samarie , seruientes tanto studio uoluntati proprie. In Iudeam uenistis, ubi mactatur Domino uitulus proprie uoluntatis. Ad quid descendistis ad Samariam, ubi uitulus pro Deo adoratur, propriam uoluntatem custodientes et descendentes. An nescitis quod Iudei  non coutuntur Samaritanis! Prius a seculo uenientes propriam uoluntatem damnaueratis. Nunc queritis de Iudeis Samaritani effici. Si in Iudea es, uitulum Deo in sacrificio interficis; si in Samaria, uitulo tuo seruis. Si enim carnis curam in desideriis facis, uitulum de feno Carmeli pascis. Omnis enim caro fenum . uide autem quomodo lex huius uituli carnes comminuat et flammis in cinerem dirigat. Prius mactatur, cum obedientie amore singularitas abdicatur. In frusta diuiditur, cum queque singularitatis opera distinguuntur, quousque omnis arrogantie uoluntas sopiatur solo cogitationis cinere inde remanente, quo conscientia ex recordatione humiliata confundatur magisque uereatur



TIT. XLuI. De duplici igne, et multiplici puritate per tres pueros figurata.


uox Domini intercidentis flammam ignis, uox Domini concutientis desertum . Alius est ignis quem uenit Dominus mittere in terram; alius quem uenit exstinguere. Primum de celo ueniens secum attulit; secundum inuenit. Omnis amor ignis, sed non omnis bonus. Amor igitur bonus ignis bonus, quem Dominus uenit mittere in terram ut ardeat . Amor libidinis malus quam uenit exstinguere. Unde per Moysen ignem alienum prohibet offerre super altare suum: de suo precipit ut semper ardeat in altari suo; flammam alieni semper exstinguit. Unde Angelus Domini descendit et excussit flammam ignis . In pueris autem exstinguitur, qui a puritate dicuntur.  Est autem alia puritas cordis, alia oris, alia actionis. In corde simplicitas, in ore ueritas, in opere sinceritas. Hos tres pueros habemus cum sanctum est quod meditamur, uerum quod loquimur, iustum quod operamur. Felix nimium et Deo grata horum trium puerorum societas, propter unam puritati concordiam, in uoluntate, sermone, actione. uidet ergo rex Babylonis et inuidet, et eos adorare statuam eream desiderat, dum eos ex sua sanctitate in superbiam erigi suadet. Statuam enim auream adorare est super hec studiis operam dare et deseruire. Qui cum eos uidet despicere, flammas parat ut quos per gloriam elationis non potest superare, per flammam occidat libidinis. Flamma enim accenditur quando caro nostra ardore libidinis inflammatur.  Ab angelo autem Domini flamma excutitur, et medium fornacis quasi uentum roris flantem effecit, dum intima cordis flante Spiritu sancto celesti rore perfundit, et refrigerata conscientia puerorum linguam in laudem Creatoris conuertit. Quibus liberatis Chaldeos flamma consumit, quia insidiantes innocentie, inuidie ac gehenne ardor exurit.



TIT. XLuII. De proprietatibus cerui imitandis.

uox Domini preparantis ceruos, et reuelabit condensa, etc. . Ceruus animal uelox, timidum, serpentibus inimicum. In agilitate pedum, uelocitas denotatur actionum. uis uidere ceruum alacriter currentem? uiam, inquit, mandatorum tuorum cucurri . uis uidere uocem preparantis  ad ceruinam uelocitatem? Sic currite ut comprehendatis . uis audire uocem mentis ad ceruinam formidinem? Beatus homo qui semper est pauidus . Quia sapiens in omnibus metuit . uis audire uocem mouentis ceruum ad serpentinam interfectionem? Mortificate membra uestra que sunt super terram, fornicationem, immunditiam, etc. . Tria itaque hec ad ceruum uidentur pertinere: uiam mandatorum uelociter percurrere, demonum insidias suspectas habere, uenena uitiorum audaciter destruere. Actio igitur expedita, pauida, et iusta ceruos facit, quia inquantum expedita, uelocitatem tribuit; inquantum pauida, utiliter pauidum quia cautum reddit; inquantum iusta, uitiorum uenena exstinguit. Multi  in eo quod uelociter currunt, serpentes non occidunt, sed nutriunt, quia in eo quod fortiter agunt, superbia et uana gloria et alii serpentes conualescunt. Alii in bonis operibus bonam intentionem habent et serpentina uitiorum uenena mortificare student, sed dum modum et tempus seruare nesciunt, in demonum insidias quasi uenantium laqueos incidunt. Est ergo uox preparantis ceruos, iuxta illud: Fili, accedens ad seruitutem Dei, sta in iustitia et in timore, et prepara animam tuam ad tentationem . Et illud: Seruite Domino in timore . Ut igitur ad ceruorum numerum pertineant, oportet eos et uelociter currere, et caute timere. Talibus ceruis sic preparatis reuelabit condensa Scripturarum, profunda allegoriarum, opaca sacramentorum  mysteria, mysteriorum secreta. Dabitque in montibus condensis et umbrosis requiescere, ubi contra uenatorum insidias latebras reperient, et contra solis estus refrigerium accipient. Quanto enim altius Scripturarum intelligentiam perceperint, tanto securius et quietius quasi in condensis latitabunt, et in umbrosis quiescent.



TIT. XLuIII. Que a dextris et que a sinistris Dei stent, et quid sit caritatis uarietate uestiri.

Astitit regina a dextris tuis in uestitu deaurato: circumamicta uarietate . Dominus uirtutum, ut ait psalmista, ipse est Rex glorie . Hinc dicit Dauid: Astitit Regina, etc. Merito regina uirtutum caritas dici creditur, quia uirtus uirtutis nomen amittit, quecunque caritati non famulatur. A sinistris  Dei sunt bona temporalia; a dextris eterna. A dextris ergo caritas dicitur stare, quia bonis eternis, non temporalibus munitur. In solis namque illis caritas regnat, quos amor eternorum inflammat. Astitit ergo regina caritas, sed a dextris et in uestitu deaurato. Summi Regis oculis uult placere, que tam pretiosas uestes uult habere. Probatio caritatis exhibitio est operis. Opera bona eius uestimenta sunt, In uestitu, inquit, deaurato. In uestitu opera iustitie, in auro intellige claritatem sapientie. uestimenta igitur aurea, opera sunt discreta. Fortassis tu agis omnia fortiter, minime tamen suauiter, quia non sapienter. Ideoque uestimenta quidem habes, claritatem sapientie non habes, quia Sapientia attingit  a fine usque ad finem fortiter, et disponit omnia suauiter , a fine inchoationis usque ad finem consummationis. Tu fortiter inchoas, tepide consummas. Cnr? Quia non disponis omnia suauiter, nec scis operari sapienter. Incipis, curris, festinas, lassaris, deciperis. Non dicam ad finem, sed nec ad medium pertingis. Procedit ergo caritas, imo assistit, que nunquam, a Dei dextris recedit, in uestitu deaurato, circumamicta uarietate. Decet sane utpote reginam multiplicem uestem habere et uariam. Tu nescio quis semper uis esse in contemplatione, nescis ut audio, uestiri uarietate. Alius querit assidue esse in oratione, nec animaduertit quod caritas ornari uult uarietate. Quisquis uno quolibet pretioso quo delectatur in opere, sic  ornari cupit, ut alium eque utilem aspernetur; caritatis ornatum non habet que uestitur uarietate.



TIT. XLIX. De opprobrio et contemptu.

Aufer a me opprobrium et contemptum . Opprobrium est culpa, contemptus pena. Culpa iniquitas, pena mortalitas. Propter iniquitatem factus sum exprobrabilis; propter mortalitatem, contemptibilis. Abominabilem me facit concupiscentia, uilem miseria. Aufer a me opprobrium, etc. Si facis me iustum, aufer a me opprobrium, aufer contemptum.



TIT. L. De extremo terre unde producuntur nubes, fulgura et pluuie.

Producens nubes ab extremo terre, fulgura in pluuiam  fecit, etc. . Terre nostre extrema peccata infima et opera abiecta. A tali extremitate nubes producitur; quia ex turpitudinis nostre recordatione caligo confusionis generatur. Nubes huiusmodi dum mentem obnubilat contra concupiscentie estus quasi contra solis ardores refrigerium prestat. Nam qui peccasse se meminit, et se peccasse erubescit, quanto magis de preterito dolet, tanto de futuro se cautiorem reddit. Fulgura in pluuiam fecit. Ante fulgura nubes producitur; post fulgura pluuia sequitur. Nubes caligo confusionis; fulgura, terror maiestatis; pluuia fetus compunctionis. Dispensata ergo diuina pietate, prius ob mentis oculos turpitudinis nostre memoria reducitur, post, mens recordatione diuini terroris formidine concutitur;  tandem, inter confusionem et formidinem deprehensa et diu fatigata in fletu compungitur. Nubem super me aspexi, quotiescunque confusio faciei mee cooperuit me : fulgura excipio quando terrores Domini militant aduersus me; pluuia descendit, quoties potui lectum meum rigare lacrymis.



TIT. LI. De primogenitis Aegypti.

Qui percussit primogenita Aegypti, ab homine usque ad pecus . Primogenita Aegypti sunt diabolice elationes et humane presumptiones. Alii superbiunt de rebus temporalibus, alii intumescunt in rebus spiritualibus. uere brutus et animalis est sensus, quando ad imaginem Dei factus amens ex his intumescit que communia sunt cum pecoribus.  Alii igitur superbiunt de uanitate; alii de sanctitate. Superbia uanitatis est primogenitum pecoris. Arrogantia sanctitatis est primogenitum hominis. Aegyptus autem erroris tenebre. Talia generant primogenita. Flante autem diuini Spiritus aura, percutiuntur primogenita Aegypti ab homine usque ad pecus, quia flante spiritu timoris Domini deiicitur omnis tumor elationis.



TIT. LII. De uulua, liberis, et uberibus.

Quid dabis eis? Da eis uuluam absque liberis et ubera arentia. uulua est studiositas, semen, ueritas, bona uoluntas. Ad hoc debes legere, propter hoc oportet intelligere, ut studeas adimplere. uuluam habes, desiderium discendi habes. Si ueritatem conceptam  amas et opere perficis, liberos nutris. Qui sunt hi liberi? Affectus boni et ordinati. Quid enim docet diuina Scriptura nisi amare religionem, seruare unitatem, habere caritatem? Sed multos uideo studiosos, paucos religiosos. Amant lectionem non religionem, imo amore lectionis in odium incidunt religionis. In his impletur quod dicitur: Dabo eis uuluam absque liberis. Doctores et predicatores esse uolentes, et primas cathedras et salutationes ambientes in populo, sed dantur eis ubera, id est uerba arentia. Sermo debet esse ad hortandum siue ad exponendum obscura lucidus, ad persuadendum utilis, quod hec sunt quasi ubera duo, unum expositionis, alterum exhortationis. Hec multi accipiunt tumentia quidem, sed arentia; apprehendunt scientiam  que inflat, carent caritate que edificat; quorum ubera per scientiam tument, sed arentia sunt, quia dulcedinem spiritus non habent. Et uidemus hodie permultos habere linguam magniloquam, raros melliloquam.



TIT. LIII. De uberibus sponso attributis.

Meliora sunt ubera tua uino . Duo sunt ubera sponsi, uidelicet ingenite mansuetudinis et longanimitatis quibus patienter exspectat delinquentem, et clementer recipit penitentem. Gemina est ista dulcedo suauitatis in pectore Domini Iesu; longanimitas in exspectando, et in donando facilitas. uis uidere longanimitatis, uber? Audi Apostolum: An diuitias bonitatis et longanimitatis et patientie eius contemnis? An ignoras quod benignitas eius  ad penitentiam te adducit?  Ad hoc siquidem diu suspendit sententiam ultionis in contemnentem, ut quandoque gratiam remissionis infundat penitenti. Non uult enim mortem peccatoris, sed ut conuertatur et uiuat . Accipe exemplum et de altero ubere quod est remittendi facilitas. Legitur enim de ipsa: Quacunque hora peccator ingemuerit . Legitur etiam: Derelinquat, inquit, impius uiam suam: et uir iniquus cogitationes suas, et reuertatur ad Dominum, ei miserebitur eius, et ad Deum nostrum, quoniam multus est ad ignoscendum . Pulchre Dauid utrumque paucis comprehendit, dicens: Longanimis et multum misericors .



TIT. LIu. De gratiarum actione pudica et mera ad Deum ut ad fontem unde omnia bona, referenda.


Origo fluminum et fontium, mare uirtutum et scientiarum Dominus iehsu, quia iuxta Anne canticum: Deus scientiarum Dominus est , dans casta consilia, iusta iudicia, recta desideria. illius fontis riuuli sunt cordis munditia, carnis continentia, oris puritas. Ex isto fonte manant ut ad locum unde exeunt flumina gratiarum reuertantur, ut iterum fluant . Remittatur itaque ad suum principium celeste profluuium. Spirituales riui proprio fonte sine fraude et sine intermissione reddantur, ut arua mentium rigare non desinant, et iterum uberibus refundantur. Qualiter? inquis. Audi Apostolum: In omnibus gratias agentes , ut  quidquid sapientie, quidquid uirtutis habes et gratie, totum Dei uirtuti et Dei ascribas sapientie. Sed non omnis gratiarum actio Deo est accepta, sed que pudica est et mera. Pudica dixerim propter eos qui de malis suis gloriantes cum furtum uel homicidium uel adulterium fecerint, Deo gratias dicere solent, quasi Deus more eorum letetur, cum malefecerint, et exsultet ut ipsi in rebus pessimis. Audiet quia talis est: Existimasti inique quod ero tui similis? etc.  Mera uero dixerim, propter hypocritas; qui Deum quidem de bonis suis uerbo tenus glorificantes dolose agunt, in conspectu Dei inuenitur iniquitas eorum ad odium. Primi mala sua impie Deo; secundi bona Dei fraudulenter intorquent sibi. Quorum uox est: Labia nostra a nobis  sunt . Sed quid lingua tua nisi calamus scribe?  Et hoc ipsum mutuo accepisti a te repetendum cum usura. Si inuentus fueris ad opus impiger, ad referendum fidelis, pro labore mercedem accipies et audies. Euge, serue bone et fidelis, quia super pauca fuisti fidelis, super multum te constituam, etc. . Sin minus, uocaberis seruus nequam et piger. Non laus calami est, sed laudabilis est illo bene exarata Scriptura; nec gloria lingue aut labiorum, sermo bonus, sed mentis, et qui eam dedit Dei.



TIT. Lu. De funiculo triplici.

Funiculus triplex  ad extrahendas animas de carcere diaboli, et ad regna celestia post retrahendas, est recte seruire,  utiliter proferre, et efficaciter adimplere.



TIT. LuI. Oratio funebris et lamentatio de morte prudentis amici et religiosi.

Multam meror tristitiam imperat . In statera mea tristitia exsuperat, et calamitas quam patior, tanquam ignis, triste pectus adurit. Interiora depascitur clausus dolor, latius serpit, et seuit acrius. Quid mihi et letitie, qui in amaritudine sum? uis doloris omnem abducit letitiam. Indignatio Domini ebibit spiritum meum, subtracto quem diligebat anima mea, simul quia cor meum dereliquit me. Quo mihi auulsus es? quo mihi raptus e manibus, homo unanimis, homo secundum cor meum? Amarissima separatio, et quam non  posset nisi mors efficere. Opus mortis est tam horrendum diuortium, totius suauitatis inimica mors, unum rapiendo, duos furiosa perimit. Mitius enim me priuares, o austera mors, uite usu, quam fructu; sine quo ipsa uita grauior quam mors est. Nam carnis frater, si charos amisit, cariores inuenit. In me transierunt, o mors, ire tue, super me confirmatus est furor tuus, qui elongasti a me amicum et proximum. Erat ambobus grata presentia, dulce consortium, suaue colloquium; sed tantas utriusque delicias ego perdidi; tu super mutasti et quidem in mutatis retributio multa ad omnem locum quo emerserit respicio; ad charum ubi consueueram, et non est. Heu! quantum istic ingemisco, sicut homo sine adiutorio, quem posthac consulam in  ambiguis! cui fidam in aduersis? Quis nostra portabit onera? quis imminentia propulsabit pericula? Porro super niuem multiplicatur mihi et dolor. uiuam? Quousque uiuam? Et si multum uiuam, in amaritudine uiuam, in merore uiuam, in luctu uiuam, non parcam mihi, et iuuabo manum Domini? Etenim manus Domini tetigit me , cum succidit illum, nec enim dixit mihi se succisuram quam plantarat uineam. Ego illic portio misera in luto iacens, truncata parte sui et meliori. Frustraque dicitur mihi: Ne senseris. Sentio enim uel inuitus, quia nec fortitudo lapidum fortitudo mea  nec caro mea enea est. Sentio prorsus et doleo: Et dolor meus in conspectu meo semper. In uirga indignationis sue percussit  me Dominus; digne pro meritis, dure pro uiribus. Etenim dextera manus mea, lumen oculorum meorum, pectus meum lingua mea truncata sunt. In ipso quidem operabar, prouidebam, sentiebam, loquebar; quippe cuius os meditabatur sapientiam et lingua loquebatur iudicium. Nunc ille, uti spero, pro meritis sempiterna fruitur gloria, et ego pro commeritis in hac communi derelictus sum miseria. Dixi.



TIT. LuII. De uenatore et laqueo animarum, et de uerbo aspero ad monachos.

Ipse liberauit me de laqueo uenantium, et a uerbo aspero . Ex quo homo positus in honore non intellexit: comparatus est iumentis insipientibus et similis factus illis : et tetendit ei  uenator diabolus callidissimus et nequissimus laqueo. Et siluestribus et omnino bestialibus secularibus loco aperto satis laqueos expandit, ut quos facile capiendos non dubitat: uobis autem qui tanquam cerui prudentiores, serpentes necatis, et perfugere desideratis ad fontem uiuum, subtiliores occultat laqueos, ideo uos, o nouelle plantationes, qui nondum habetis exercitatos sensus cordis uestri, nolite abundare in sensu uestro; sed humiliamini sub potenti manu pastoris uestri, acquiescite consiliis eius qui melius nouit uersutias uenatoris illius, ne uersutus uenator, uos tanquam rudes et incautos decipiat. Sed uenatores iam et bestias nouimus. Quis sit laqueus audiamus. Dic nobis, B. Paule tu qui non ignoras astutias eius quis sit iste laquens.  Qui uolunt, inquint, diuites fieri, incidunt in tentationem et laqueum diaboli . Ergo laqueus diaboli sunt diuitie huius mundi. Heu me, quam pauci sint qui uolunt ab isto laqueo liberari! Quam multi sunt, qui dolent quod parum sunt irretiti! uos autem qui reliquistis omnia et secuti estis eum qui non habet ubi caput reclinet , exsultate et dicite: Ipse liberauit me de laqueo uenantium, et a uerbo aspero. Bestia, si non times laqueum, time malleum, uerbam scilicet asperum: Ite, inquit, maledicti, in ignem eternum . Durum est penitere, ut qui audiunt penitentiam agite , dicant: Durus est hic sermo . Sed si hoc uerbum asperum recogitauerint, inuenient  quod iugum Domini suaue, et onus eius leue . uos autem pennati, quorum ante oculos frustra iacitur rete , quidquid in uobis est bestie mactate, corium detrahite, ne quando uenator capta bestia clamat: tolle, tolle, infige uerubus, infer prunis, infer caldariis. Si enim liberati fueritis a laqueo non timebitis a uerbo aspero. Pretiosiorem igitur habere paupertatem uestram diuitiis huius seculi, et de labore uestro Christum pascite et uestite; ut in die illa gratias agendo exsultetis et dicatis: Ipse liberauit me de laqueo uenantium, et a uerbo aspero.



TIT. LuIII. De quatuor generibus ouium, et de caula earum ac carnis custodia quadruplici.

Nos populus pascue eius, et oues manus eius . Quatuor sunt genera ouium. Infirme, fete, uage, ualide. He sunt incipientes, proficientes, errantes, perfecte. Unaqueque indiget proprio pastu: incipientes eruditione, ut ulterius proficiant; proficientes admonitione, ut ad summum perueniant; errantes correctione, ut peccatum abiiciant; ualide exhortatione, ut corone inseruiant. His quasi caule quedam claustralis debetur obseruatio: que quodammodo quadrangula est, sicut claustrum, ut singuli a suis proprietatibus non exclusi sint, finibus suis contenti. In primo latere erit subiectio scholastica, ut nascatur humilitas; in secundo, lectio moralis ut acuatur subtilitas; in tertio correctio spiritualis, ut euellatur iniquitas; in quarto, meditatio spiritualis, ut cognoscatur ueritas.  Demum canis necessarius est, id est uigilantia pastorisque custodia quadrifida, ut sicut canis latratu lupos et latrones fugat, sic prelatus comminatione diabolum et uitia propinquare uetet. Sicut canis propria lingua se sibi medicum prestat, sic, si excesserit, lingue confessione se curet, sicut canis uenaticus feram a longe presentit, ita uirtute fidei uitam post mortem speret; et sicut canis domino suo fideliter adheret, sic ab unitate fidei se usque ad mortem non separet.



TIT. LIX. De panibus Salomonis, et duplici amore, prauo et bono.

Tres sunt panes Salomonis: Contemptus mundi, et sui, et amor Dei. Primum proponit in Ecclesiaste,  secundum in parabolis, tertium in canticorum Canticis. Quia enim duo sunt mala, que sola maxime militant aduersus animam, uanus scilicet amor mundi, et superfluus amor sui, pessimi utrique duo isti priores sibi obuiare noscuntur. Quia uero unum solum summum bonum, quo frui et quod amplecti desiderat sponsa, Deus scilicet sponsus est, hic in tertio, id est canticis frangi dignoscitur. In primo igitur, ad refectionem nostri docemur huius mundi contemnere uanitatem; in secundo cognoscere et sequi ueritatem, sequi scilicet Agnum quocunque ierit; in tertio, ueritate frui et ad ipsum peruenire: et hic est fructus amborum priorum. Cum tertium istum sumpserit panem qui de uia uenit amicus, unde murmuret non habebit. Sed quis franget?  Adest paterfamilias cognoscendus Dominus in panis fractione , pauper et inops ad eum pulset, quia aperit et nemini claudit.



TIT. LX. De triplici unguento bonorum.

Tria sunt unguentorum genera: contritionis, deuotionis, pietatis. Primum pungitiuum, dolorem faciens; secundum temperatiuum, dolorem leniens; tertium sanatiuum, morbum expellens. Primum conficit anima multis criminibus irretita, quando incipit cogitare uias suas, ut colligat, congerat, et conterat in mortariolo conscientie sue multas et uarias species peccatorum, et mire estuans peccatoris olla simul omnia coquit igne quodam doloris et penitentie, ut possit dicere: Concaluit cor meum intra me, et in meditatione mea exardescet ignis . Secundum conficit anima multis uirtutum beneficiis accensa, cum sancta deuotio beneficia Dei cum letitia et gratiarum actione recolit, illa in uasculo pectoris pistillo crebre meditationis conterit, et igne sancti desiderii concoquit, et deinde oleo letitie impinguat, et tunc psallit et intelligit in uia immaculata, ut possit dicere: Misericordiam et iudicium cantabo tibi, Domine . Tertium sibi conficit pia hominis anima de necessitatibus pauperum, de perturbationibus tristium, de culpis delinquentium, postremo de omnibus hominum erumnis, et si sint inimici, quia iucundus Deo homo qui miseretur et commodat , pronus compati, subuenire paratus ignosceret facilis, irasci difficilis et ulcisci. Sic omnibus omnia factus fit sibi  tanquam uas perditum, ut ceteris sit presto et occurrere et succurrere. Mortuus denique sibi, ut uiuat, omnibus speciebus ditare curat, et impinguare, perfundens predictas proximorum inopias quasi quodam aromate, oleo misericordie, et decoquens caritatis ardore, ut de huiuscemodi fratre, in congregatione sanctorum digito ostenso dicatur: Hic est fratrum amator populi Isrel; hic multum orat pro populo, et uniuersa sancta ciuitate . Primo unguento pedes Iesu, secundo caput, tertio totum corpus a bonis mulieribus ungitur. iehsu dicitur caput et sponsus; corpus et sponsa dicitur Ecclesia. In qua boni et mali: pectus boni, pedes mali; corpus boni et mali; caput uero Deus. Mulier igitur,  id est anima peccatrix pedes istos ungit , malitiam in mortariolo cordis terendo: Anima iustificata caput ungit, de collatis ipsi beneficiis capiti suo, id est Deo non sibi attribuens gratias agendo. Ipsum Iesum, id est totum corpus ungit pia mulier, caritatem suam usque ad inimicos corporaliter et spiritualiter exercendo. Primum quamuis pedibus tanquam extremis membris offeratur, non est tamen uile, cum de eo dictum sit: Et domus impleta est ex odore unguenti . Est enim odor uite ad uitam. Quamuis penitens in Ecclesia totum dicitur, ut non solum ad terrenam, sed ad celestem etiam Ecclesiam attingat odor penitentis; teste enim ueritate gaudium fit inter angelos super uno peccatore penitentiam agente . Huius  ungenti species in propriis hortulis inuenimus. Quis enim de proprio suo ad manum non habeat iniquitates et peccata, si non dissimulat? Si autem aromata, beneficia scilicet Dei, procul et de ultimis finibus ea accepit, quia: Omne datum optimum, et omne donum perfectum desursum est . Hoc unguentum est sacrificium de quo dicitur: Sacrificium laudis honorificabit me . Non est igitur pauperis hoc unguentum: de quo nimirum quia tangi caput illud uenerandum non ducit indignum, iudicat honoris esse insigne. His duobus tertium prefertur; sanatiuum enim est de quo dicatur a Domino: Beati misericordes, quoniam ipsi misericordiam consequentur . Unde eo non tantum pedes, nec tantum caput, sed et totum ungitur corpus.  Primum itaque bonum, secundum melius, tertium optimum. Quia discipulo dicente: Ut quid perditio hec ? dictum est a Domino: Quid molesti estis huic mulieri? Opus bonum operata est in me . Potest tamen dici quod hoc unguentum priora designet. Cum enim qui prodesse multis posse putatur, soli tamen sibi uiuit, et ad pedes in recordatione peccatorum sedens, ad caput in recordatione beneficiorum proficit, ut ceteris prosit et presit uocatur: quid aliud dicitur nisi, ut quid perditio hec? Potuit unguentum istud uenundari multo et dari pauperibus. Huiusmodi autem renuente onus, et Domino congaudente in tali uocatione dicitur: Quid molesti estis huic mulieri? Opus bonum, etc. Quasi dicat: Non uir, ut putatis, qui possit  mittere manus ad fortia; sed mulier stet in hoc bono, donec conualescat ad melius.



TIT. LXI. De quatuor unguentis in quorum odore currit sponsa.

Curremus in odore unguentorum tuorum, etc. . Quatuor sunt unguenta in quorum odore nostra sponsa currit: primum sapientie, secundum iustitie, tertium sanctificationis, quartum redemptionis. Hec quatuor factus est a Deo sponsus homini, dicente Apostolo: Qui factus est nobis a Deo sapientia, iustitia, sanctificatio et redemptio . Sapientia in predicatione, iustitia in absolutione peccatorum, sanctificatio in conuersatione quam cum peccatoribus habuit, redemptio in passione quam pro peccatoribus sustulit. uides quadrifariam  unctionem.



TIT. LXII. De quadruplici Dei in nos beneficio, illuminationis, iustificationis, doctrine et redemptionis.

Sedebas in tenebris et umbra mortis per ignorantiam ueritatis uinctus delictorum catenis, et descendit ad te ueritatis Doctor, umbramque depellit ignorantie tue, luce sapientie sue. Per iustitiam deinde que est ex fide, soluens funes peccatorum, gratis iustificans peccatores et in his duobus Dominus soluit compeditos, Dominus illuminat cecos. Addidit sanctificationem, qua sancte inter peccatores uiuens tradidit formam uite et uie qua homo rediret ad patriam. Adiungit et redemptionem,  eum tradidit in mortem animam suam et de proprio latere protulit pretium sanctificationis, quo Patrem placaret, ut cognosceres quod apud Deum est misericordia, et copiosa apud eum redemptio .



TIT. LXIII. De tribus sagittis expetendis.

Tres sunt sagitte: timor, sermo Dei, et caritas. Primam postulat qui dicit: Confige timore tuo carnes meas . De secunda Apostolus: Penetrabilior est omni gladio ancipiti, pertingens usque ad diuisionem anime et spiritus . Tertia uulnerata est que dicebat: Stipate me malis quoniam amore langueo . Prima sagitta transfodiuntur delectationes carnis, secunda interficiuntur uitia anime, tertia excutitur omne uitium  uel noxium ab ipsa anima: tangitur illa pax Dei que exsuperat omnem sensum , que facit ut iam non delectet, in quo carnalis sit sensus.



TIT. LXIu. De quatuor tentationibus conuersi ad Dominum.

Non timebis a timore nocturno, a sagitta uolante in tenebris, a negotio perambulante in die, et demonio meridiano . His tanguntur quatuor genera tentationum que sensit et sentit qui conuersus est ad Dominum: Timor nocturnus, sagitta uolans in die, negotium perambulans in tenebris, et demonium meridianum. Nam primordia conuersi primus exagitat timor de terrore uite et austeritate insuete discipline. Unde dicitur: Fili, accedens ad seruitutem Dei, sta in timore, et prepara animam  tuam ad tentationem . Hic timor dicitur nocturnus, uel quia nox designare solet aduersa, uel quoniam propter quod aduersa aggredimur nondum reuelatur. Si enim dies ille luceret. cuius lumine labores et premia uiderentur, timor nullus esset laborum pre desiderio premiorum, quia non sunt condigne passiones huius temporis ad futuram gloriam que reuelabitur in nobis . Sed quia nox est, ideo tentamur a timore nocturno pro his que uidentur aduersa telerandis. Primo igitur intrantibus orandum est et uigilandum contra hanc tentationem, ne subito preoccupati a pusillanimitate spiritus et tempestate nocturna, bono cepto resiliant. Hac autem superata,  armandum est contra sagittam uolantem in die, que est inanis glorie fama: que quidem uolat, quia leuis; et ideo in die, quia ex operibus lucis. Sed hec facile superatur tanquam inanis glorie aura. Tertio a negotio perambulante in tenebris. Die, id est ab hypocrisi timendum est, et ideo procurandum ei qui non curat laudes, ne appetat diuitias et dignitates, circumuentus: a negotio perambulante, tam in die quam in tenebris quod est hypocrisis. Hec enim negotiatur omni tempore, formam retinens pietatis, et ad se occultam uirtutem uindicans ad emendos honores et prelaturas. Hoc negotium perambulat in die, quia speciem habet uirtutis et simulat uirtutem; re autem ipsa est in tenebris, quia in tenebris habitatio eius abscondit quod est, et quod non est  mentitur. Qui autem superauerit huiusmodi fauores et honores, postremo tentatur a demonio meridiano; ab eo qui transfigurat se in meridianum, id est in angelum lucis, cum sit uere demonium et angelus tenebrarum. Hinc dolum suspicans Iosue non prius amicum angelum recepit quam esse amicum nouit . Discipuli quoque Dominum super mare ambulantem dum procellis agitarentur uidentes, Domini uirtutem et misericordiam per apertam suspicionem deprimunt, putantes eum phantasma . Unde et quarta uigilia noctis uenit; quarto loco contra istam tentationem uigilare suadens. Tu autem, o homo conuersus, iuxta prophetam: Non timebis a timore nocturno a sagitta uolante in die, a negotio perambulante in tenebris, ab incursu et  demonio meridiano . Si ueritas Domini circumdat te scuto sue protectionis et bone uoluntatis.



TIT. LXu. De duplici impetu spiritus et carnis.

Fulminis impetus letificat ciuitatem Dei, etc. . Duo sunt impetus, unus spiritus, et alter carnis: Primus beatorum, secundus malorum: Impetus carnis ad odium, ad iram, ad exteriorem gloriam et uoluptatem animum impellit; impetus spiritus ad caritatem, ad patientiam, ad eternorum fidem, et ad contritionis lacrymas pertrahit mentem. Unde necesse est magna cura considerare qui nos impetus ducat a cogitatione nostra. Nam dum per impetum impellimur amare terrena, ultionem de inimico querere, temporalia non ad necessitatem, sed ad uoluptatem et superfluitatem postulare, impetus est carnis.  Econtra amare celestia, ignoscere nos offendentibus, amare inimicos propter Deum, temporalia ad usum necessitatis querere impetus est spiritus. Hinc de sanctis animalibus dicitur: Ubi erat impetus spiritus gradiebantur . Et quia sic ad bona tendunt ut ad mala non redeant, recte subditur: Non reuertebantur dum ambularent . Quia ab Aegypto egressus, ad ollas Aegypti mente non debet reuerti. Ab eodem autem propheta dicitur, quod ibant et reuertebantur in similitudinem fulguris coruscantis . Quia duplex est gressus iusti, de malo ad bonum, in quo gressu non debet esse retrogradus, et de bono actiue ad bonum contemplatiue, a qua sit regressus ad actiuam in similitudinem  fulguris coruscantis, percutiendo uitia et ad Dei amorem inflammando; fulgur enim percutit et incendit.



TIT. LXuI. De tribus filiabus Iob.

Sunt Iob tres filie: Dies, Cassia, et tertia Cornustibii nomine. Que figurans genus humanum a Christo conditum, redemptum et reassumptum: fuit enim Dies in prima conditione, quia in innocentia creatum est; die autem innocentie per peccatum finito, et in meroris nocte absconso; secundo in redemptione fit Cassia; amarum siquidem est sicut cassia, per confessionem et corporis macerationem a uitio redimi. Ergo ut ad salutem reuocetur, amarum ei poculum dandum est, sed odoriferum per uirtutis fragrantiam ex gratia Redemptoris. Quia uero tertio  in re assumptione carnis per resurrectionem Christi, naturam nostram renouatam, in eterna laude assumemus, Cornustibii nomine tertia filia uocatur: in quo nomine letantium cantus exprimitur. Ibi enim Conditor noster laudum suarum ueraces cantus accipit, qui genus humanum condendo diem, et redimendo cassiam, et assumendo cornustibium fecit. Qui enim lux et dies fuimus conditi, et sumus Cassia redempti, erimus quandoque Cornustibii in exaltatione eterne laudis assumpti.



TIT. LXuII. De ostio et fenestris arce Ne.

Duo sunt exitus arce Ne: Alter per fenestras, alter per ostium. Fenestra significat exitum per cogitationem; ostium, exitum per operationem; ostium deorsum, fenestra sursum est, quia actio ad  corpus, cogitatio pertinet ad animam. Hinc et aues emisse sunt per fenestram; homines et bestie per ostium, quod clausit et aperuit Dominus. Sed fenestram homo aperuit, quia grauius est opere et cogitatione quam sola cogitatione peccare.



TIT. LXuIII. De quatuor modis exeundi per operationem et totidem per cogitationem.

Quatuor modis exitur per operationem: Primo ad usum uoluptatis, et hec sunt animalia immunda: secundo ad usum necessitatis hec quidem animalia, sed munda; tertio ad curam regiminis ex precepto obedientie, et hi sunt filii Ne, qui exiens obtulit sacrificium; quarto ad eamdem ex ambitione ceteros despiciendo, et hi similes erant Cham qui patris  uerenda derisit. Quatuor modis per cogitationem. Primo considerando quid ex se sit, secundo quid ex dono Creatoris, tertio quomodo Deus creaturis utatur, tribus his loquens uocibus: Accipe, redde, fuge. Accipe beneficium, redde debitum, fuge supplicium. Prima uox est famulantis, secunda monentis, tertia minantis. Prima uoce dicit terra, aqua, er, ignis: Accipe me in beneficium; secunda: Bedde pro beneficio laudem; tertia: A me deglutieris, combureris, absorberis, submergeris. Qui enim beneficia Dei accipit, nec gratias refert, merito hec patietur. Quarto modo per cogitationem exitur, dum cogitatur non necessitatis subsidium, sed libidinis oblectamentum: et hi similes sunt Eue, que  uidit lignum quod pulchrum esset, etc., et coruo, quia ad arcam conscientie non rediit. Primi tres similes sunt columbe, que premissa primo rediit, et nichil reportauit; secundo rediit et attulit ramum oliue; tertio non rediit ad arcam, sed mansit in loco a Deo aquis purgato. Ex prima consideratione adducit contemptum mundi, quia, contempto mundo aquis diluuii, id est uoluptatis cooperto, ad arcam rediit; ex secunda laudem Dei quia ramum oliue in signum pacis attulit. Pax autem glorie Dei coniungitur, cum ab angelis canitur: Gloria in excelsis Deo, et in terra pax, etc. . Ex tertia amorem pariter et timorem Dei, quia ab eo nec uoluit nec ausa est amplius discedere; ex quarta uero, si redire contingat incentiuum adducat libidinis.



TIT. LXIX. De duabus zonis in ueteri Testamento.


Duas zonas legimus ueteris Testamenti. Quarum zona pellicea renes cingit, zona aurea mamillas stringit. Elias cinctus zona pellicea circa renes, est timor carnem restringens a libidine. Zona aurea circa mamillas, amor uirtutis cor compescens a libidinosa uoluptate. Zona timoris, que non ueniam dilatat, sed penam cingit. Zona aurea ubi latens uoluptas in corde castratur. Qui uiderit, inquit, mulierem ad concupiscendum eam, etc. . Zona precinctus est pellicea, qui crucifigit carnem cum uitiis et concupiscentiis qui dicit: Confige timore tuo, etc. . Zona aurea strictus est, cuius cor non polluit cogitatio feda, qui pepigit fedus cum oculis, ut ne cogitet quidem de uirgine . Utrumque postulabat qui dicebat: Ure renes meos et cor meum . Carnem a fluxu libidinis, mentem a passione uoluptatis. Zona pellicea si rumpatur, filo et acu resarcitur; filum in acu eleemosyna est, quam in manu exercet cum acu, id est cum penitentia que pungit.



TIT. LXX. De quatuor montibus.

Quatuor sunt genera montium: Montes Gelbe, ubi gladius Saul repellitur: hi sunt uiri fortes in Ecclesia, in quibus insidie diaboli repelluntur; montes Isrel, qui multum extenduntur; hi sunt apostoli quorum sonus in omnem terram exiuit; montes Samarie, qui in era eriguntur: hi sunt heretici, qui ponunt in celum os suum; quarti montes seculi, de quibus propheta: Contriti sunt  montes seculi ; sunt diuites et potentes mundi, quorum potentie multis modis conteruntur.



TIT. LXXI. De quatuor uinculis Pharaonis et quatuor uestimentis noxiis.

Quatuor sunt uincula Pharaonis, quibus alligat animam: Luxuria in fetore, superbia in furore, inuidia in liuore, auaritia in feruore. Et ut hec mulier non differat a mulieribus Aegyptiacis, quatuor ei induit uestes similes propriis: Malum male intentionis incitamentum, per deliberationem: malum male operationis offendiculum per exhibitionem; malum male consuetudinis ergastulum, per ostensionem; malum male exspectationis periculum, per desperationem. Hanc cum sponsus his uinculis  cupit leuare, ait: Solue uincula colli tui, captiua filia Sion . Tunc ad eius uocem si sponsa dicat; Deus in adiutorium meum intende , presto sponsus disrumpit uincula singulis opponens contraria: Puritatem corporalis munditie, contra luxuriam; gratiam spiritualis innocentie, contra superbiam; ueritatem liberalis eloquentie, contra inuidiam; frequentationem operantis iustitie, contra auaritiam. Quibus dum liberata est, gratias agit. dicens: Dirupisti uincula mea : Benedictus Deus in donis suis.



TIT. LXXII. De uestimentis contra noxias uestes.

Sponsus pro benedicto attrahens uestes Aegyptiacas, contrarias adhibet: primam, sanctum pie deuotionis affectum in desiderio contra malum  male intentionis incitamentum; secundam, sanctum sacre religionis profectum in exercitio, contra male operationis offendiculum; tertiam, sanctum consummate uirtutis effectum in iugi studio, contra malum male consuetudinis ergastulum; quartam, sanctum eterne beatitudinis fructum iure hereditario, contra malum male exspectationis periculum. Quibus ornata dicit sponsa: Non nobis, Domine, non nobis, sed nomini tuo da gloriam . Gloria Patri, et Filio et Spiritui sancto. Mox sponsus tenens eius dexteram, in cubiculum matris sue deduxit eam, et benigne supponens capiti leuam, dextera amplexatus est, dicens: Tota speciosa, sponsa es [pulchra, es amica], amica mea, et macula non est in te .



TIT. LXXIII. De duobus calcaribus.


Duo sunt calcaria quibus Balaam propheta urget asinam suam: Pudor, ne temporaliter polluatur; timor, ne eternaliter crucietur.



TIT. LXXIu. De dispositione domus quadruplicis.

Dispone domui tue, quia morte morieris et non uiues . Familiaris fuit hec admonitio et semel facta Ezechie; generalis est et quotidiana ad quamlibet fidelem animam; specialis et annua in hoc tempore Quadragesime. Ezechie superbienti et non egrotanti dicitur ut disponat domui sue, prouidendo sibi successorem, quia, nisi penituerit, morte moreretur. Generaliter ad unumquemque nostrum clamat Spiritus sanctus: Dispone domui tue, quia nisi disposueris, morte anime morieris, et  post mortem eternam non uiues, id est denuo ad uitam non reuocaberis. Specialiter autem unicuique nostrum dicitur in hoc tempore Quadragesime: Dispone domui tue ad recipiendum Christum, ad manducandum carnem eius et sanguinem digne, quia, si indigne sumpseris, morte morieris, iudicium tibi manducans. Hoc enim tempore mundanda et disponenda est domus: quod est parasceue Pasche. Sed uidendum cui patrifamilias et de qua domo loquatur. Sane quatuor domus leguntur: Domus demonis, domus hominis, domus animi, domus Dei. Domus demonis sunt filii diffidentie, de qua dicitur: Reuertar in domum meam unde exiui . Sed quia ille paterfamilias induratus tanquam lapis est, ad eum non dirigitur sermo uel admonitio.  Domus autem hominis est manufacta et uisibilis, domus animi creatura est rationabilis, domus Domini regnatura est in eternum. Domum suam homo inhabitat, animus dispensat, Dominus illuminat. De domo hominis dictum est a uillico iniquitatis: Ut cum amotus fuero a uillicatione, recipiant me in domum suam . De huius dispositione non dicitur: Dispone domui tue, cum potius dicatur: Exi  de terra tua, et de cognatione tua, et de domo patris tui . Domus animi homo ipse, cui credita custodia, mandata est disciplina. De qua dicitur: Tria eiiciunt de domo hominem: fumus, stillicidium, mala uxor , id est peccatum ignorantie  suggestionis et proprie conscientie. Huiusmodi in domo sua rationem non permittunt dominari, sed cogunt ancillari. Domus autem Dei est animus. Unde: Sapientia edificauit sibi domum . Et ita mirum in modum animus est domus Dei et hominis. Istum uero patremfamilias admonere de dispositione domus sue, superfluum est. Quis enim adiuuit spiritum Domini? Animo ergo dicitur: Dispone domui tue. Querat ergo Scripturas, et inueniet ad dispositionem deputatos clientes, alios exteriores, et ad exteriora deputatos; alios interiores qui semper assistunt uultui eius. Exteriores sunt quinque sensus corporis. Horum dispositionem sepe in pluribusque locis docet Scriptura: Auerte, inquit, oculos meos ne uideant uanitatem .  Prohibe linguam tuam a malo  Obtura aures tuas, ne audiant contra proximum. Comprime nares, ne querant peregrinis odoribus delectari. Claude manus, ne accipiant munera. Super innocentem iniice pedes in compedes sapientie, ne currant ad effundendum sanguinem. Interiores clientes sunt quatuor: Gaudium, dolor, spes, timor. Pro ianitore dolor, pro dapifero gaudium, pro pincerna spes, pro cubiculario timor. Legitur enim de timore: Initium sapientie timor Domini . Hic custodit duas portas, et in medio earum est ostiolum: que clauduntur muscis ad suauitatem unguenti intro irruere querentibus. Prima porta est carere uisione Dei; altera ignis qui non exstinguitur. Ostiolum uermis conscientie, qui non moritur . Irruentibus igitur hostibus obuiet timor et dicat, nequaquam intrabitis ne forte propter uos careat uisione Dei, et igne crucietur eterno, ne propria conscientia teste et accusante pereat.



TIT. LXXu. De duabus tribubus sacerdotalibus.

Due sunt tribus, Leui et Iude ex quibus sacerdotes sumuntur, Aaron et Christus, et eorum successio. Quod qualiter conueniat ex nominum interpretatione poterit coniectari.



TIT. LXXuI De quadruplici sacerdotum officio

Quadripartitum est officium sacerdotale: uiuam carnis hostiam immolare: quod Leuiticum est; uirtutum carismata Deo offerre: quod est aromata incendere: et filiorum Aaron est; cum feruore  martyrii celum intrare: quod est introire cum sanguine in Sancta sanctorum; gratiarum et precum uota celo transfundere: quod est panem et uinum Deo offerre.



TIT. LXXuII. De tribus panibus quibus alimur.

Panes quibus alimur in hac uita tres sunt: Purgatorius cum amaritudine, quem mulier Sareptana ministrat in fame ; consolatorius cum dulcedine quem angelus apponit quiescenti in umbra ; solidus cum fortitudine, qui perducit ad montem Dei Horeb .



TIT. LXXuIII. De tribus riuis e corpore Domini.

Tres riui salutis fluxerunt a corpore Iesu: uerbum doloris, in quo confessio; sanguis aspersionis,  in quo afflictio; aqua emundationis, in qua compunctio.



TIT. LXXIX. De tribus piscinis Scripture

Piscine tres inueniuntur in Scriptura: uetustas erroris, que est post duos muros; sensualitas carnis, in quam descendebant languidi; perspicacitas rationis, que est in uia agri fullonis. In his adaquantur oues et holocausta lauantur.



TIT. LXXX. De tribus fomentis ignis

Fomenta ignis tria in nobis: Stipula cogitationis immunde, fenum locutionis praue, lignum operationis illicite. Hec ad ignem nos nutriunt, nisi superioribus fontibus exstinguantur.



TIT. LXXXI. De tribus contemplantium fenestris.

Contemplatiuorum fenestre tres sunt: originaria,  que est uersus orientem; gubernatricia, que uergit ad austrum; consummatricia, que respicit ad occidentem.



TIT. LXXXII. De quatuor fontibus paradisi

Quatuor fontes irrigant hortum Domini: reatus proprii deploratio, que circuit terram Aethiopie; excessionis fraterne compassio, que uadit contra Assyrios; indulte gratie consideratio, que medium intersecat Babylonis; desideriosa caritatis affectio, que circuit omnem terram Eiulath. Hi fontes habent irriguum inferius atque superius, habentes aquas maris, fontis et niuis.



TIT. LXXXIII. De tribus ostiis ad uitam.

Ostia per que transitur ad uitam tria sunt: Fidei  ueritas, postquam Sara ridet; spei firmitas, que est in latere arce; caritatis soliditas, quam obseruat cherubim cum flammeo gladio.



TIT. LXXXIu. De triplici uino in scypho Domini.

Triforme est uinum in scypho Domini: rubicundum in longanimitate sanctorum, quod letificat Isaac in egritudine; album in remuneratione iustorum, quo inebriatur Ne; nigrum et acidum in damnatione prauorum, quod iehsu gustauit, sed noluit bibere.



TIT. LXXXu. De triplici sacerdotum ueste.

uestis qua sacerdos uti debet triplex est: Exterioris operis grossitudo, qua induitur Aaron coram populo, spiritualis sanctimonie habitudo, quam apud se Rebecca abscondit: et ea utitur Aaron in  tabernaculo; contemplatiue dulcedinis pulchritudo, que inconsutilis est: et ea utitur iehsu.



TIT. LXXXuI. De tribus religiosorum tunicis.

Tunice quibus uestimur tres sunt: castigatiua corporis edomatio, que pellicea est, et induit Adam; constantis perseuerantie longitudo, qua dilectus agnoscitur Ioseph; remuneratricis gratie largitudo, qua uestitur iehsu.



TIT. LXXXuII. De sex alis Seraphin.

Seraphin, sex ale uni sunt: due pedales, pudor de preteritis, et metus de futuris; laterales due quibus uolat, timor deprimens, et spes sustollens; capitanee due, humilitas prouehens, et caritas perficiens.



TIT. LXXXuIII. De duobus soliis Domini.


Solia duo Deus habet: angelicam substantiam, que est solium excelsum; et humanam naturam, que est solium eleuatum.



TIT. LXXXIX. De quatuor pennis animalium

Quatuor animalibus quatuor sunt penne: timor et penitentia, que corpus uelant; amor et spes, que sibi iunguntur et uolant.



TIT. XC. De sex alis animalium noue legis

Animalibus noue legis sex ale insunt: naturalis suggestio, legalis institutio, prophetalis assertio, euangelica sanctio, apostolica iussio, Ecclesiastica consuetudo.



TIT. XCI. De duplici domo Dei.

Due sunt domus Dei: exterior rerum ministra  curiositas, que est tabernaculum super quod apparet Gloria Domini et recedit; Deo uacans et seruiens deuota simplicitas, que templum est, et de eo non mouetur.



TIT. XCII. De duplici arca ueteris legis.

Due sunt arce in ueteri lege: textus historie litteralis, que habet in se homines et iumenta; et sensus conscientie spiritualis, que habet manna et uirgam Aaron.



TIT. XCIII. De triplici curru in Scripturis.

In Scriptura inueniuntur tres currus: Elatio potentie temporalis, cuius auriga est tumor presumptionis et audacie, habens equum robur proprie confidentie. Rote eius preceps mobilitas uanitatis,  et felix successio prosperitatis, hic est currus Pharaonis in quo moritur Rechab. Sequitur altitudo conuersionis et uite; auriga eius sermo commonitionis diuine, habens equum uotum perseuerantie. Rote eius horrenda terribilitas tormentorum, et mira delectabilitas premiorum. Hic est currus in quo legit cum Philippo eunuchus . Sequitur celsitudo contemplationis et gratie; auriga cuius est amor celestis patrie, habens equum beatitudinis. Rote sunt improbatio glorie mundialis, et diuine reuerentia maiestatis: hic est currus igneus in quo Elias rapitur in celum .



TIT. XCIu. De fluuiis in quibus balneant peccatores.

Fluuii quibus se peccatores lauant duo sunt: Fluxus corruptionis et lasciuie, pestis adulationis et  fallacie, qui sunt Abana et Pharohar fluuii Damasci .



TIT. XCu. De fluuiis in quibus lauantur iusti.

Quibus iusti se balneant duo sunt: inuectio correctionis et contumelie, suauitas consolationis et gratie, qui sunt Ior et Dan fluuii Iudee.



TIT. XCuI. De quatuor fidelium canticis.

Cantica fidelium quatuor sunt: uictorie quod canitur submerso Pharaone; adhortationis, quod terram pomissionis concinunt intraturi, letitie, quod de susceptione filii cantat Anna, fortitudinis, quod Dauid cantat de manu Saulis ereptus .



TIT. XCuII. De pedibus et equis quibus inniti debemus

Duo sunt pedes quibus uti debemus: natura et  consuetudo. Equi quibus ad celum euehimur tres sunt: dolor ex penitudine, cuius ungulas coluber mordet, huius sella est de uenie perceptione presumptio; frenum et chamus, solatia Scripturarum et exemplaria ueterum; calcaria quibus urgetur, de reatus enormitate confusio, de pene consideratione formido, fouea, desperatio. Sequitur feruor ex religione, cui super sedet Mardocheus in ueste regia, huius sella temperans discretionis grauitas, frenum et chamus suspecta conditio carnis sue, et utilis emensio perseuerantie. Calcaria exercende honestatis cupiditas, et fraterne commoditatis auiditas; fouea in quam preceps ire potest, est intemperantia. Sequitur desiderium ex amore, cui datur fortitudo, et circumdatur binnitus. Calcaria, fluxa  labilitas presentium, stabilis eternitas futurorum, ductor, affectuositas uidendi Deum, fouea, indiscretio.



TIT. XCuIII. De tribus speluncis in Scripturis.

Spelunce in libris sanctis inueniuntur tres: peruersa impietas uoluntatis, que est latronum in qua Saul purgat uentrem; solida firmitas equanimitatis, que fit in altari, et est unius cubiti; exercitium gemine pietatis. Hec est spelunca duplex, in qua prophete sepeliuntur.



TIT. XCIX. De tribus celis ad quos rapimur.

Celi ad quos rapimur tres sunt: Dignitas ecclesiastice puritatis, ad quam rapitur Paulus; contemplatio celestium, ad quam rapitur Ezechiel in Spiritu, dicens: Aperti sunt celi, et uidi uisiones Dei . Summe incircumscriptio Deitatis, ad quam rapiuntur electorum anime.



TIT. C. De sex ciuitatibus refugii.

Sex sunt refugii ciuitates: interdicte preuaricationis cautio, sequende preceptionis obeditio, propitiande Diuinitatis ambitio: he sunt in terra Chanaan; mundane fabrice consideratio; urbis tyrannice iugis inspectio, et supereminentis uerbi Dei cognitio: he sunt trans Iordanem, et sunt de sorte Leuitica



TIT. CI. De triplici paradiso.

Paradisorum tria sunt genera: uoluptuosa dulcedo uisibilium, que irrigatur sicut hortus deliciarum; sincera puritas spiritualium, que in se conseruat  hominem; deliciosa ueritas super celestium, ubi Paulus audit arcana uerba que non licet homini fari .



TIT. CII. De quatuor aliis montibus.

Montium genera quatuor sunt: montes Gelbe, ubi abiicitur clypeus Saulus; montes Samarie, qui nimis eriguntur; montes Armenie, super quos arca Ne requieuit; montes Isrel, qui expandunt ramos suos.



TIT. CIII. De duobus nos ab instituto deuocantibus.

Que nos deuocant a proposito nostro duo sunt: rubor incepti operis, et desperatio exsequende uirtutis. Hi Rechab et Banaa, qui occidunt Isboseth in stratu suo .



TIT. CIu. De quatuor nuditatis nostre palliis.


Pallia quibus nostra nuditas operitur, quatuor sunt: uetustas erroris et nequitie, que est perizoma uerendorum; nouitas conuersationis et uite, qua Rebecca descendens camelo operuit uultum suum; integritas celestis sanctimonie, quam Elias reliquit Eliseo, et qua diuisit Iordanem; claritas immortalitatis eterne: quod est pallium sapphirinum, quo in die festo utitur Mardocheus.



TIT. Cu. De tribus hostibus quibus tradimur.

Hostes quibus tradimur tres sunt: immundorum desideriorum impuritas, qui sunt quasi mures rodentes posteriora; corporalium passionum obscenitas, que sunt quasi locuste more scorpii percutientes; rationis et sensus obstinata peruersitas, qui  sunt serpentes igniti.



TIT. CuI. De quatuor latronibus rerum nostrarum.

Latrones qui nobis optima queque furantur quatuor sunt: hebetati intellectus socordia, tollens nobis scientiam ueritatis. Hic latro apud Psalmistam dicitur: negotium in tenebris  Indomite carnis lasciuia rapiens meritum integritatis, et demonium dicitur meridianum ; fauoralis iactantia tollens plenitudinem sanctitatis, et dicitur sagitta uolans in die ; uite huius amor et appetentia rapiens premium eternitatis, et dicitur timor nocturnus . Hi sunt latrones Syrie.



TIT. CuII. De tribus osculis.

Oscula tria sunt: reconciliatorium, quo duo pedes Domini misericordia et iustitia tanguntur;  remuneratorium quo due manus opus creatricis iustitie, et nodus gubernationis complectuntur; contemplatorium, quod sumitur ad os et uerbum Dei, atque hominem unitate miranda connectit. Possunt quoque dici naturale, quando spontanea uoluntate ducimur ad bonum; doctrinale, quando admonitione alterius inuitamur ad Deum; gratiosum, quando inspiratione trahimur ad bene agendum.



TIT. CuIII. De triplici in Scripturis uirga.

uirge tres sunt: uirga Moysi, que diuidit mare Rubrum; uirga Aaron, que confert sacerdotium; uirga Dauid pastoralis, propulsans aduersarium.



TIT. CIX. De cibo triplici Isrelitarum.

Cibi Isrel tres sunt: Azyma scientie secularis in exitu de Aegypto, manna intelligentie in deserto,  palma uictorie triumphalis in promissionis regno.



TIT. CX. De tribus liberatis et tribus ad sacerdotium assumptis.

Tres ex omni populo liberantur: Ne, Daniel et Iacob. Tres in sacerdotium assumuntur, Moyses, Aaron et Samuel.



TIT. CXI. De gladio et arcu quibus Dominus nos partem suam tulit de manu Amorrhei.

Pars tua sumus, Domine, quam tulisti de manu Amorrhei in gladio et arcu tuo. Gladius tuus sermo uiuus et efficax, arcus tuus incarnatio tua. Ibi enim uelut curuato sapientie ligno, et pio quodammodo neruus carnis extensus, et humanitas ineffabiliter aucta cognoscitur. Pars ergo tua sumus et populus  acquisitionis tue, quam acquisiuisti uerbo predicationis tue et mysterio incarnationis.



TIT. CXII. De circumcisionis mysterio.

In circumcisione nec neruus rumpitur, nec os comminuitur, ut robustissima queque et firmissima feruentur illesa. Aperitur autem cutis, amputatur caro et sanguis effunditur, ut illecebrosa mollities castigetur. In carne quidem peccatum quod in ea manet intellige. Porro in cute operimentum est, in sanguine uero incentiuum. Hec igitur uera circumcisio spiritu non littera, si uelamen excusationis et dissimulationis per compunctionem cordis et confessionem oris amoueas, si peccati consuetudinem correctione conuersationis abscindas, si denique, ut necessarium est, occasiones quoque peccati  et fomitem fugias concupiscentiarum.



TIT. CXIII. De mystica aquarum diuisione.

Usque hodie in ciuibus Babylonis aquarum effusio, id est confusio cogitationum, terram facit inanem et uacuam. Dum enim fluitat circa carnem cogitatio uniuersa, nullum ex ea sperare est fructum salutis. Diuidantur ergo aque ab aquis, quatenus anima queque, ut dictum est, partem sibi uindicet sollicitudinis aut meditationis. Sane inferiores certis limitibus cerceantur, certis contineantur alueis, necessitatis terminos non excedant. Proinde superiores copiosius dilatentur. Ex hoc sane dat Dominus benedictionem, et terra nostra dabit fructum suum.



TIT. CXIu. De desiderio unde spirituales carnalesue censendi sunt homines iuxta benedictionem Iacob et Esau.


Cum in populo Dei carnales alii sint, alii spiritales, nec illi tamen eternorum nec isti careant omnino temporalium desiderio, in eo sane distant, quod plus alia alii appetunt, et secundum ea que preferunt aut spiritales aut carnales iudicantur. Hinc est quod, in benedictionibus Iacob et Esau, et ros celi et terre et pinguedo nominantur, sed non eodem ordine in utroque: Det tibi Deus de rore celi et de pinguedine terre , abundantiam, ait Isaac ad Iacob. Ad Esau uero inquit: In pinguedine terre, et in rore celi desuper erit benedictio tua . Quid autem singuli preferant,  a studiis eorum et sollicitudinibus animaduertenti innotescat facile.



TIT. CXu. De tabernaculis, atriis et domibus quid differunt.

Tria sunt mansionum genera: tabernacula, atria, et domus. In tabernaculis sunt omnes iusti in carne uiuentes et laborantes, quia tabernacula laborantium sunt et militantium. Tabernaculum uero habet tectum, sed fundamento caret, et portabile est, quia iusti in presentibus non sunt fundati, sed inquirunt ciuitatem desursum fundamenta habentem. Fides etiam eorum, que est fundamentum, non est in terrenis, sed in Domino. Tectum habet, id est munimentum gratie et protectionem. Atria sunt domui uicina amplitudinem habentia. In illis  sunt anime sancte corporibus exute, que in latitudine sunt, deposita carnis angustia. Atria habent fundamentum, sed non tectum, quia anime que in amore Dei sunt non ruunt. Unde: Stantes erant pedes nostri in atriis tuis . Sed non habent tectum, adhuc sperantes augmentum; quod non erit nisi in resurrectione corporum suorum. Post ipsam sane resurrectionem cum angelis erunt in domo, que habet fundamentum et tectum. Fundamentum est stabilitas eterne beatitudinis tectum consummatio et perfectio ipsius.



TIT. CXuI. Duo clementium esse ubera.

Duo sunt clementium ubera: compassio de qua fluit lac consolationis, quo nutriuntur infirmi; congratulatio,  unde fluit lac adhortationis, quo sustentantur ualidi.



TIT. CXuII. De pedibus, id est sensibus nostris lauandis.

Qui lotus est non indiget nisi ut pedes lauet . Pedes sunt corporis sensus qui ferunt nos extra nos, maculantur in nobis. Porta uisus ad mulierem, et ibi maculatur: indiget lauari; auditus ad detractionem, gustus ad crapulam, et sic de ceteris. Qui igitur lotus est in baptismo et post maculatus, pedes istos lauari curet; aliter cum Deo partem non habet. Dixit enim Petro: Si non lauero te, non habebis partem mecum 



TIT. CXuIII. De duobus denariis erogandis.

Stabularius duos accipit denarios, dum predicator  ac pastor et doctrinam habet qua instruat, et uitam qua prouocet.



TIT. CXIX. De pastoribus omnium, de mercenariis et lupis

Pastores sunt qui oues diligunt. Hi custodiunt in prosperitate, defendunt in aduersitate. Mercenarii sunt qui oues custodiunt lucri gratia. Lupi sunt qui carnes comedunt, non custodiunt; non defendunt, sed occidunt. Primi saluant subditis quod sunt et habent. Secundi ipsos custodiunt non bona ipsorum. Peccantque quod subditos a peccatis ideo tantum cohibent, ut bona ipsorum auferant. Tertii ipsos occidunt, et bona ipsorum rapiunt. Primi salutem querunt, secundi lucrum, tertii per materiam  et licentiam peccandi, quam tribuunt, occidunt.



TIT. CXX. De quad ruplici cruce et crucifixionis causa ac fine.

In cruce Christi est gloriatio, in cruce Simonis coactio, in cruce dextri latronis consolatio, in cruce sinistri confusio. In cruce Christi pena sine culpa, et post penam glorificatio. In cruce Simonis culpa cum pena, et post penam laudis captatio. In cruce dextri latronis pena pro culpa, et post culpam remissio. In cruce sinistra, pena pro culpa, et post penam damnatio. Dicunt quidam quando patiuntur: Si meruissemus, non erubesceremus. uah, oculi qui non uident. Imo si pro culpa pateris, erubesce; si sine culpa, gloriare. Latro magis uis esse quam  Christus; et sinister, ut fias blasphemator, non confessor.



TIT. CXXI. Mons Oliueti cur sit mons trium luminum dictus, et cur Trinitatem figuret, et de triplici lumine in nobis.

Mons Oliueti dicebatur olim mons trium luminum: Ex parte templi habens lumen lucerne ex aduerso; ex altera parte lumen orientis solis; in seipso lumen oliue. Mons iste Diuinitas, scilicet lumen lucerne paterne Filius, qui est lux uera illuminans omnem hominem uenientem in hunc mundum, et lumen orientis solis, Pater. Unde oriens est nomen eius : cuius radiis mons illuminatur. Tertium lumen, quod est Oliueti, est Spiritus sanctus. Unde unctio dicitur: Unctio eius, inquit apostolus, docet  uos de omnibus . Similiter in nobis est triplex lumen, nature, gratie, doctrine. Primum commune bonis et malis, quia omnes ad imaginem et similitudinem Dei; secundum solis bonis, qui secundum imaginem et similitudinem, ad quam facti sunt, uiuunt; tertium illis tantum, qui pre ceteris acceperunt cognitionem diuine legis et ueritatis.



TIT. CXXII. De ianuis tribus et ostiis discipline aduersario claudendis.

Exemplo discipulorum, licet non propter metum Iudeorum, tamen propter metum peccatorum congregatos uos admoneo et exhortor: Claudite ianuas uestras. Quid enim prodest si non exitis ad inimicos uestros, si eos ad uos intrare permittitis? Siue de caulis ad lupum ouis exeat, siue ad eam lupus intret,  mors similis est. Propterea sobrii estote et uigilate in orationibus, quia aduersarius uester diabolus tanquam leo rugiens circuit querens quem deuoret. Cui resistite fortes in fide , et claudite ianuas uestras super uos. In hac enim domo discipline tres sunt ianue. Prima obseruantia est regularis, ut silentium, abstinentia, et cetera eiusmodi; que si fuerint laxate aut aperte, intrant loquacitas, crapula, et cetera uitia, illis opposita; patetque locus dissensioni, nec habet pacem. Secunda quinque sunt sensus per quos commercium est inter mundum et animam. Hanc si aperueris mors intrat quasi per fenestras. Tertia est uoluntas, per hanc apertam omne malum et solum, per clausam omne  bonum et solum intrat ad illam. Hec est nimirum ianua de qua propheta: Porta hec clausu erit et aperietur, et uir non transiet per eam, quoniam Dominus Deus Isrel ingressus est per eam . Itaque ut breuiter dicamus, tria sunt claustra in que ad discipulos suos clausis ianuis intrat Christus: Primum corporis, quod est exterius; secundum anime, quod est interius; tertium spiritus, quod est intimum. Habet unumquodque ianuas suas. Primum obseruantias quasdam et traditiones maiorum; secundum, oblectamenta sensus corporis; tertium, presumptionem proprie uoluntatis. His apertis semper diabolus intrat per eas, Christus non nisi per clausas recipitur, receptus pacem loquitur. Pax uobis , inquit, et in  primo inter uirum et fratrem suum; in secundo, inter animam et spiritum; in tertio, inter spiritum et Deum. De his tribus claustris Isaias: uade, populus meus, intra in cubicula tua; claude super te ostia et abscondere modicum ad momentum, donec pertranseat indignatio mea . In primo cubiculo siue claustro, quoniam, scriptum est, monstrum est monachus in urbe; abscondit carnem a tumultu uite secularis; in secundo, ab ipsa carne animam, ne curam eius perficiat in desideriis; in tertio, etiam a semetipso spiritum, ne eum reperiat presumptio proprie uoluntatis. De hoc Dominus: Cum oraueris intra in cubiculum tuum, et clauso ostio ora Patrem tuum in abscondito . Primum fuga huius seculi facit et cura discipline et regule,  et in eo proximus edificatur, et caro crucifigitur, et concupiscentia oculorum moritur, fallacemque recipit dispensationem. Secundum contemptus uoluptatis, in quo homo seipsum moderatur, anima sepelitur, carnis concupiscentia moritur, et uix ullam recipit dispensationem. Tertium perficit amor Dei, in quo Deus honoratur, spiritus resurgit, superbia uite moritur, et prorsus nullam dispensationem recipit.



TIT. CXXIII. De arantis allegorico officio.

Bubulcus qui in bobus arat, debet habere duo. uocis suauitatem, qua mulceat laborem bonum operantium; et aculeum pungentem, quo torporem excutiat pigritantium.



TIT. CXXIu. De triplici modo et fine faciendi.

Ea que agimus, uel in lumine uultus hominum  facimus, ut hominibus placeamus; uel in lumine uultus nostri, ut bene nos facere quod malum est credamus; uel in lumine uultus Dei, ut ipsi soli quidquid boni in nobis est humiliter ascribamus.



TIT. CXXu. Quod mors tripliciter est pretiosa.

Pretiosam mortem aliquando facit uita, ut in confessoribus, aliquando causa, ut in martyribus, aliquando uita et causa, ut in plerisque.



TIT. CXXuI. De iis que in fronte preferimus.

In fronte aliquando lepram, aliquando thau, aliquando laminam auream gerimus. Lepram luxuriantes et petulantes; thau penitentes; laminam auream, gloriose Deo uiuentes, dum sic lux nostra lucet coram hominibus, ut glorificent Patrem qui in  celis est .



TIT. CXXuII. De funiculis quibus trahimur.

In mundo isto inter paradisum et infernum constituti, a diuersis ad diuersa trahimur et diuersis funiculis. A Patre luminum ad gloriam celi, triplici funiculo, fidei, spei et caritatis. A patre tenebrarum ad tenebras exteriores, funiculo triplici, incredulitatis, desperationis et odii. Primo postulat trahi cui ceciderunt funes in preclaris , et qui dicit: Trahe me post te . De secundo dicitur: ue qui trahitis funem in funiculo iniquitatis, et facitis longam uestem! 



TIT. CXXuIII. De contemplatiuo ad actiuum comparato per palmam masculam et femellam.

Palma que dactylos generat, pretendens amplexus  speciem, inclinat ramos suos arbori palme, quam marem uocant et ab illo recepta femina expetiti concubitus gratia sese in priorem statum mox redigit. Sic spiritualis contemplatiuus sentiens se fructum eterne uite generasse, per actiuam se inclinat minoribus, ex quibus postquam predicationis fructum receperit, iterum ad contemplationem reuertitur.



TIT. CXXIX. De culcitra, ceruicali et coopertorio conscientie.

Sit anime beate culcitra conscientie sue puritas, sit ceruical aut capitale tranquillitas, coopertorium securitas, et in hoc strato delectabiliter dormiat et feliciter requiescat.



TIT. CXXX. De diuersitate eorum qui presunt et eorum quibus presunt.


Scire, posse, et uelle preesse, caritatis est si uelint prodesse; superbie, si nolint. Scire, posse et nolle, humilitatis est, si renuunt; inertie, si omnino desistunt. Nec scire, nec posse, sed uelle, ambitiose cupiditatis est, uel stultitie. Nec scire, nec posse, nec uelle, discretionis est et ad hoc celitus date prudentie. Quatuor ex his, id est stultitia, inertia, cupiditas et superbia negligentiam generant. Reliqua uero quatuor, id est prudentia, discretio, humilitas et caritas, si nutrita fuerint, negligentiam eliminant. Ad prudentiam quidem pertinet consilium, ad discretionem iudicium, ad humilitatem custodia, ad caritatem diligentia. Consilium prudentie separat malos a bonis, iudicium discretionis  eligit que meliora sunt, humilitatis custodia, damna uitat uirtutum, diligentia, periculum. In his negligentia locum non habet. Illos uero qui prudentie oculos apertos habent, caligine tamen stultitie, quia a bono opere inertes torpent, quod per cupiditatem ad uoluptuosa distrahuntur, et per superbiam humilibus non condescendunt, negligentia possidet. Per stultitiam intrat negligentia; per inertiam manet. Cupiditatis desiderio pascitur, per superbiam regnat. Audiat negligens pastor quid sibi a diligenti pastore dicitur: Bonus pastor animam suam ponit pro ouibus suis . Ponit qui per ostium intrans inter linguas adulantium et detrahentium medius incedit omnium, omnibus se subdens,  et pusillanimes consolatur et confortat, superbis resistit. Talis potest dicere: Cognosco oues meas et cognoscunt me mee . Cognoscunt oues male pastorem increpantem, consolantem bone. Cognoscit pastor oues mores et actus earum diligenter inspiciendo. Unde dictum est: uultum pecoris diligenter considera, per confessionem corda, per circumspectionem opera. Addit Dominus: Et uocem meam audiunt . Tres sunt uoces pastoris, suauis, dulcis, alta. Suauis ad infirmum, dulcis ad morientem, ad surdum pertinet alta. Infirmatur qui tentatur, moritur qui desperat, surdus est qui non audit. Sed infirmus suauem audit uocem consolationis, desperans dulcedinem obsecrationis, surdus asperitatem increpationis. Et sequuntur me  mee . Quem? illum qui precedit. Quo? ad uitam, si diligens, ad mortem, si negligens, quia si cecus ceco ducatum prestat, ambo in foueam cadunt . Quomodo precedit? uita et doctrina. Sic fiet unum ouile et unus pastor . Unus in se et unus cum grege. Unus in se, ut quod docet uerbis impleat operibus; unus, ut non mutetur prosperis uel aduersis; unus cum grege, ut a subditis non diuidatur per pretiosiorem cibum uel habitum, dum fit unus per compassionem infirmis, per dispensationem cum delicatis, ut dicat cum Apostolo: Omnia omnibus factus sum , non fugientes ea que precipiunt, non imponentes onera grauia, que nec digito uolunt mouere . Talis est pastor negligens, qui et mercenarius dicitur. Tales sunt  qui praua agunt, et reprehendi nolunt. Libet, inquit Gregorius, ut cum licenter etiam illicita faciunt, nemo subditorum contradicat, cunctis se existimant amplius sapere, quibus se uident amplius posse. Hoc amant, uideri sapientes, et esse potentes. Hec est causa angelice et humane ruine. Angelus cum uellet esse potentior, ruit; homo cum sapientior, desipuit. Tres autem sunt species negligentiarum prelatorum. Prima est eorum qui bene uiuunt, et subditos male uiuere permittunt. Secunda est qui male uiuunt, et subditos bene uiuere cogunt Tertia est qui male uiuunt, et subditos male uiuere uolunt. Primi similes Heli, cuius filii cum mulieribus que obseruabant ad ostium tabernaculi dormiebant; qui uenientes in Silo sacrificare non permittebant, sed  antequam incendebatur ad opus sacrificii carnem crudam rapiebant . Quasi filii Heli sunt qui sub prelatis bene uiuentibus dormiunt, uel realiter cum carnis desideriis se coniungunt. Illos qui ueniunt in Silo, ne sacrificent impediunt, cum nouiter conuersos, uerbo et exemplo retrahunt a bono. Accipiendi adipem ius sacerdoti non permittunt, quia exstincto igne caritatis dulcedinem cordis bone actioni non infundunt. Carnem crudam non coctam querunt, quia tribulationis ignem fugientes, paupertati et labori se subtrahunt. In camino enim paupertatis decoqui solent uitia carnis, carnem crudam ideo desiderant, ut quando, quam, et quantam uolunt sibi coquant. Tales sunt qui id claustro quasi  in Silo nil faciunt, nisi quod, uel quando uel quantum uolunt.



TIT. CXXXI. De prelatorum constantia et duritia.

Tanta constantia debet inesse bonis pastoribus et fortitudo, ut nec laudibus nec blanditiis a ueritate flectantur, nec conuiciis moueantur. Quod ostendit Dominus dicens ad Prophetam: Ut adamantem et ut silicem dedi faciem tuam . Lapidis utriusque duritia magna est, sed unus, id est adamas, in pretio habetur; alter pedibus conculcatur. Est ergo sicut adamas pastor Ecclesie quando laudatur ab hominibus et honoratur, nec tamen laude uel adulatione a recto deflectitur. Est etiam duritia boni pastoris sicut duritia silicis, quando pro iustitia despicitur et conculcatur et indigne a malis tractatur  nec tamen deficit uel lassatur, sed inuicta uirtute in defensione iustitie perseuerat. Horum nichil habent mercenarii intendentes non propulsandis damnis animarum, sed acquisitioni rerum temporalium; non resistentes lupis, sed insudantes lucris. Duo autem sunt genera luporum, scilicet uisibilium et inuisibilium. uisibiles sunt homines, inuisibiles demones. Illi damna inferunt, isti uitia inferunt uel suggerunt. Boni pastores contra primos officio, contra secundos doctrina, se et orationem opponunt. Nos itaque, fratres, ut id irreprehensibiliter efficiamus, castigemus corpus nostrum et in seruitute redigamus; ne forte, cum aliis predicauerimus, ipsi reprobi efficiamur. Respondeant opera coram Deo et coram hominibus, ut utilis, grata, dulcis, sit predicatio  nostra, ut oues nostre libenter audiant uocem nostram, et nos precedentes per semitam iustitie alacrius subsequantur. Ad hoc uigilate, intendite, et laborate, fratres, quatenus pro labore pastoralis officii mercedem recipiatis eternam. largiente pastore eterno Domino nostro.



TIT. CXXXII. De triplici oleo, et de fide ac caritate.

Oleum aliud effusionis, aliud puritatis, aliud exsultationis. Oleum effusionis, uerbum predicationis, quo boni et mali bonis et malis participant; oleum puritatis, quo lucerne operum igne diuini amoris debent ardere: quod bene sequitur primum oleum, quia post perceptionem diuini uerbi, accedit homo ad bene operandum. Oleum exsultationis est caritas,  qua ita accenditur, ut non nisi que Dei sunt diligat, et non glorietur nisi in Deo suo. Primum oleum est uerbum predicationis, secundum deuotio caritatis, tertium dilectio caritatis. Sed olei effusione uidendum est ne retineamus que effundenda sunt, et retinenda effundamus. Quiddam in nobis est quod nostrum est, quiddam quod non est nostrum, sed proximorum. Si effundimus quod nostrum est, stulti et uani sumus; si retinuerimus aliena, fraudulenti. Nostra sunt sine quibus nemo saluatur, fides, spes, caritas. Hec non sic sunt effundenda, ut pro aliis in nobis amittantur. Fides facit seruos, qua creduntur inferni pene; spes mercenarios, qua merces exoptatur; caritas filios, qua bonitas Dei  Patris amatur. Fides facit animam ancillam, spes concubinam, caritas sponsam. Fides dicit: Sic est, time; spes: Habebis; caritas dat gloriam Deo. Fides est bonorum et malorum scientia aut saltem credulitas; spes adipiscendi commodi et uitandi incommodi fiducia. Charitas est utriusque gratia. Hec recipienda sunt, ut preseruemur, conseruemur, saluemur. Fides preseruat a peccato, spes conseruat in bono, caritas saluat in beatitudine. Alia sunt in nobis data a Deo que sunt proximorum, ut sermo scientie, genera linguarum et cetera Dei dona. Ista sunt effundenda; sed retinemus ea quandoque tepide, trepide, inuidiose. Tepide, dum de auditorum diffidimus intelligentia; trepide, dum de nobis ipsis desperamus, credentes quod auditoribus non possumus sufficere, cum debeamus  potius cogitare quod nos non sumus qui loquimur, sed spiritus Patris; inuidiose, proximum non amantes. In primo fides destruitur, in secundo spes reprobatur, in tertio caritas damnatur. Non ergo retineamus que aliorum sunt, ne fraudulenti simus. Sed si effundatur, cauendum est ne effundatur temere uel incaute, ne sanctum detur canibus, et ne ambitiose, ne propter commodum temporale. Ecce quomodo retinenda sunt et effundenda gratuita sancti Spiritus dona, et si ita nostra aliis impertimus, ipse sua operabitur in nobis. Oleum autem tres habet proprietates: pascit enim, lucet, ungit. Ita oleum uerbi Dei, id est caritas, se pascit, proximo lucet, Deum ungit. Et per eam bene ordinatam olei effusionem, adolescentule dilexerunt te, Iesu  Christe, animarum sponse, quia oleum effusum nomen tuum .



TIT. CXXXIII. De quadruplici siti restringenda per totidem flumina paradisi.

Quatuor sunt flumina paradisi contra quatuor genera sitis: Prima sitis est rerum presentium, sitiens pecuniam; secunda malitie in deliciis exestuans; tertia iustitie, a peccato redire et bonum facere cupiens; quarta est presentie Domini, eam habens et adhuc sitiens. Prima est cadentium, secunda iacentium, tertia resurgentium, quarta regnantium. Contra primam bibe Phison qui interpretatur os pupille, ut extendas pupillam ad interiora bona, et statim exteriora uilescent. Incanduit sitis tua ad malitiam, ut doceas linguam loqui mendacium,  et inique agere labores, ueni ad Geon, qui interpretatur pectus: in pectore sapientia notatur. Unde sine pectore dicuntur qui quasi insani sunt. Bibe ergo sapientiam, quia sapientia uincit malitiam. Iam explosisti sitim diuitiarum, iam ferum malitie uirus deferbuit, iam sitim iustitie concepisti, ut in perpetuo pastu nutrias sitim iustitie, ueni ad Tigrim. Tigris dicitur quasi theogris, id est Dei gressus, hoc est humilitas. Hoc gressu uenit in uirginem, ambulauit super terram, ascendit in crucem. Et cum sint tres gradus humilitatis, ultimum elegit, scilicet subiici minori. Humilitas Christiana est proposita uelut iugum quo comprimamur. Bibe ergo Tigrim Dei gressum, id est humilitatem, ut de siti iustitie uenias ad sitim presentie Dei, quando satiabit te ne esurias, accendet  ne fastidias; tunc bibes Euphratem qui interpretatur frugifer, ut in agro diuine presentie frugem colligas omnis letitie, et ita diuina uisio erit frugifera, ut semper ex gaudio nascantur gaudia. Bene uero Phison circuit terram Heuilath, Geon Aethiopiam, Tigris uadet circa Assyrios , quia et oris confessio dolentes releuat, et sapientia nigros dealbat, et humilitas superbis repugnat, de Euphrate autem siletur, per quam regionem labatur, quia bona alterius iure nobis inexplicabilia sunt.



TIT. CXXXIu. De iis quibus conseruatur uirtus.

Tria sunt quibus conseruatur uirtus patientia, humilitas, caritas. His armari debet miles Christi, patientiam habens quasi scutum, quod ferat et circumferat  contra omnia aduersa; humilitatem, qua conseruet interiora precordia; caritatem quasi lanceam, per quam sicut dicit Apostolus omnibus omnia factus , belligeretur bellum Domini. Oportet etiam ut habeat galeam salutis, que est spes, caput et principale mentis muniens et conseruans. Habeat quoque gladium uerbum Dei, et equum boni desiderii.



TIT. CXXXu. De triplici longanimitate.

Triplex est longanimitas: Dei ad hominem, hominis ad Deum, hominis ad hominem. Prima est exspectatio qua Deus longanimiter exspectat hominis conuersionem; secunda est sustinentia illa qua iustus infatigabiliter Dei exspectat repromissionem; tertia est qua spiritualis pater preoccupatum in  aliquo filium in spiritu lenitatis instruens equanimiter eius exspectat repromissionem. Est ergo longanimitas longa per patientiam exspectatio; non prolixitate rei, sed uoti. De hac duplici longanimitate hominis ad Deum et ad hominem dicitur: ue illis qui perdiderunt sustinentiam! 



TIT. CXXXuI. De orationis multiplici modo.

Triplex est oratio: uocis sine deuotione, de qua Apostolus: Si orem, inquit, lingua mea, sine fructu est . Deuotionis sine uoce, de qua Dominus: Intra in cubiculum et clauso ostio ora Patrem tuum . De quo ostio dicitur: Pone, Domine,  custodiam ori meo, et ostium circumstantie labiis meis . Sic oranti Dominus ait: Quid clamas ad me?  uocis cum deuotione, quando ex sensu uocis, suscitatur affectus deuotionis: Unde: Cantate Domino, psalmum dicite ei . Est et quarta deuotionis cum uoce, quando ex intimo cordis affectu prorumpit in uocem laudis et orationis. Unde: Exsultauit cor meum in Domino, etc. 



TIT. CXXXuII. De tribus bene faciendi gratiis.

Bene faciendi tres sunt gratie, preueniens, cooperans et subsequens. Prima dat uoluntatem, secunda facultatem, tertia perseuerantiam: quas in Scripturis frumenti, uini, et olei nominibus autumo appellari.



TIT. CXXXuIII. Qui plenus sit gratie et ueritatis.


Plenum gratie et ueritatis . Est gratia sine ueritate, popularis gratia. Fallax, inquit, gratia et uana est pulchritudo . Et est ueritas sine gratia, quando parit odium. Est gratia cum ueritate, gratia uerorum. Est et ueritas cum gratia, grata ueritas. Plenum ergo se gratia ueritatis, et gratie ueritate exhibuit, qui nec gratie humane discretionis ueritatem, nec ueritatis humane gratiam requirens, gratiam ad hominum salutem postposuit.



LIBER QUINTUS. TRACTATUUM MORALIUM FRAGMENTA, EPISTOLAE, ETC.



TIT. I. De reparatione nominum per duplicem Trinitatem diuinarum personarum et uirtutum theologicarum.


Lapsum nature nostre reparauit illa beata Trinitas, memor misericordie sue, et non immemor culpe nostre. Missus uenit a Patre Dei Filius, et dedit fidem. Post Filium Spiritus missus caritatem contulit, et per hec duo, per fidem et caritatem, facta est redeundi spes ad Patrem. Et hec est trinitas, fides, spes, caritas, per quam uelut per tridentem de limo profundi ad amissam beatitudinem incommutabilis trinitas mutabilem et lapsam trinitatem reduxit, fides quidem illuminauit rationem, spes erexit memoriam, caritas purgauit uoluntatem. Cum igitur uenit Dei Filius, tanquam bonus medicus dedit precepta, quibus seruatis salus amissa restitueretur:  ut preceptis faceret fidem, exhibuit signa; ut eorumdem preceptorum utilitatem ostenderet, promisit beatitudinem. Est ergo fides alia preceptorum, alia signorum, alia promissorum, id est qua credimus in Deum, quod est eum diligere; qua credimus Deum, id est ipsum omnia scire et posse; et qua credimus Deo, quod est quod quidquid promittit  ueraciter complet. Similiter spes triplex, et procedit de predicta triplici fide. Nam de fide preceptorum oritur spes uenie; de fide signorum, spes gratie; de fide promissorum, spes glorie. Charitas inde ternario numero colligitur: De corde puro, conscientia bona, fide non ficta . Puritatem debemus proximo, conscientiam nobis, fidem Deo. Puritas autem est ut quidquid agitur aut ad utilitatem proximi aut ad honorem Dei fiat. Hec maxime proximo debet exhiberi, Deo enim manifesti sumus. Conscientiam bonam in nobis duo faciunt, penitentia et continentia. Quando per penitentiam commissa punimus, per continentiam punienda non committimus, et hanc debemus nobis. Post hec fides non ficta, que Deo uigilanter est exhibenda,  ut nec propter nos, nec propter proximum minus exsequamur obedientiam mandatorum Dei. Dicitur autem non ficta ad differentiam mortue, que est sine operibus. Est igitur Trinitas creatrix, Pater, et Filius, et Spiritus S. Ex qua cecidit creata trinitas, memoria, ratio, uoluntas; trinitas per quam cecidit, suggestio, delectatio, consensus; trinitas in quam cecidit, impotentia cecitas, immunditia. Trinitas,  que cecidit in singulis habet tripartitum casum. Memoria cecidit in tres species cogitationis affectuosas, que sunt in necessariis, utputa edendi, bibendi et similibus; onerosas, que sunt in duris rerum administrationibus, ut acquirendi, seruandi, etc.; et otiosas, dum cogitat equum currere, uel auem uolare. Ratio in triplicem ignorantiam boni et mali, ueri et falsi, commodi et incommodi; uoluntas, in concupiscentiam carnis, concupiscentiam oculorum et ambitionem uite. Est trinitas per quam resurgit, fides, spes, caritas. Fides, preceptorum et signorum; spes, uenie, gratie, glorie. Charitas de corde puro, conscientia bona et fide non ficta.



TIT. II. In hypocrisi que sint mala.

Hypocrisis malum subtile, uirus latens, fur custodiens,  erugo consumens, tinea demoliens, pestilentia cauenda, que de remediis creat morbos, conficit de medicina languorem, sanctitatem uertit in crimen, placationem facit reatum, de uirtute uitium, de mercede dispendium, de remissione peccatum. Quis sum ego ut effundam spiritum coram Patribus meis et senioribus Isrel? Docere magistros, arguere seniores, imperare maioribus, superbi spiritus est et de seipso presumentis. uos enim estis sal terre , filii Excelsi omnes . Sed quis ego? Opprobrium hominum et abiectio plebis . Angariati tamen portare crucem istam dicitis seruo uestro: Fac hoc, et facio.



TIT. III. De triplici cognitione ex uisione Dei.

Prima scientia nascitur ex Dei uisione, qui est  fons et origo omnis scientie quam homo habet qui Deum cernit. Unde ei triplex nascitur uisio et cognitio: Prima est Dei qui cernitur, secunda, ipsius qui cernit; tertia, ceterorum que in Deo, cui presentia sunt, cernuntur, id est intelliguntur. Sicut in speculo trina uisio administratur, qua ipsum speculum, qua nos et qua quidquid adest uidemus. Nam uidendo Deum, abdita rerum etiam ipsius inferni intuemur. Eritque tunc electis trina uisio: Corporalis, qua corpora cernentur; spiritualis qua similitudines corporum uidebuntur in spiritu, non fallaci phantasia: qua uisione fruuntur spiritus iustorum post exitum; et intellectualis, qua puro mentis intuitu Deum intuentur, suas animas, et angelicas  uirtutes.



TIT. Iu. De duodecim uirtutum gradibus.

Duodecim sunt gradus quibus sancti per iter uirtutum conscendunt. Unde: Ibunt de uirtute in uirtutem, ut uideant Deum deorum in Sion . Quorum primus est confessio. Ideo in uisione Ioannis primus ponitur Iudas qui interpretatur confessio . Qui enim post peccata conuerti desiderat, necesse est ut primo confiteatur peccata sua. Quia uero deflet mala, Deum quem offenderat illi placabilem facit, et oculos misericordie Dei ad se conuertit, iuxta quod dicitur: Conuertimini ad me, et ego conuertar ad uos . Ruben post Iudam ponitur, qui interpretatur filius uisionis, quando et peccator per confessionem a Deo respicitur. Et quia  per penitentiam consecutus est ex Dei respectu misericordiam, necesse est ne relabatur, ut contra omnia uitia et tentationes armetur, et uoluptates a se carnis precidat. Tertio sequitur Gad, qui accinctus interpretatur. Tironis est accingi: qui postquam uitia domuerit, beatus esse incipit. Unde in ordine quartus ponitur Aser, qui beatus interpretatur, ut ascendens iam beatus factus ad aliorum etiam profectus se extendat, et per misericordiam condonando ledentibus, condolendo peccatoribus, subueniendo egentibus dilatetur. Unde post Aser Nephthalim sequitur, qui interpretatur dilatatio. Cumque sue et aliorum saluti bene prospexerit, omnium peccatorum et eorum que mundi sunt debet obliuisci, solum Deum sequens: ideoque post Nephthalim ponitur Manasses,  qui interpretatur oblitus. Hunc autem pro se et pro aliis uere exaudit Deus. Unde septimo loco inuenitur Simeon, qui exauditio interpretatur: talisque factus additur bonis et perfectis. Unde sequitur Leui, qui additus interpretatur; et merito iam a Deo mercedem consequitur. Unde post eum ponitur Issachar, qui merces interpretatur. Sed interpretationem huius nominis clarius uidebimus, si ea que mater Lia eo nascente dixit, ponamus: Reddidit, inquit, Dominus mercedem mihi, quia dedi ancillam, et ideo appellauit nomen eius Issachar, id est merces . Caro nostra debet esse ancilla nostra, uir noster Deus noster. uiro ancillam damus, si carnem nostram Dei seruitio subiicimus, si eam uigilare et abstinere compellimus. Issachar Lie  datur, quia anime carnem domanti et uitia exstinguenti merces datur ut uirtutibus ditetur: et ideo post Issachar Zabulon ponitur, qui habitaculum fortitudinis interpretatur. Quis est fortis sicut Deus noster? Dominus, inquit propheta, fortis et potens prelio . Habitaculum igitur fortitudinis est habitatio Dei. In illo enim habitat Deus in quo sunt fides, spes, caritas, castitas et cetere uirtutes; quia uero per operationem uirtutum augentur premia meritorum, subsequitur Ioseph qui augmentum interpretatur. Beniamin in ultimo ponitur et supremus, qui interpretatur filius dextere. Dextera namque patris filius dicitur: ad quam sancti ponentur filii facti dextere, cum ab hac uita subtracti in  celestibus sedibus collocabuntur, ubi nichil est sinistrum, sed totum dextrum et in dextera. Istarum tribuum numerus centum quadraginta quatuor millia qui sunt duodecies duodena millia quia qui fidem et opera sequuntur apostolorum, in isto signatorum et beatorum computabuntur numero.



TIT. u. De triplici bonorum conuersione.

Bonorum alii trahuntur, alii ducuntur, alii rapiuntur. Primi dicunt: Trahe me post te . Secundi: Introduxit me rex in cellaria sua . Tertiorum uox est cum Apostolo: Raptus sum usque ad tertium celum . Primi sunt felices, qui in patientia sua possident animas suas . Secundi feliciores, qui ex uoluntate sua confitentur ei. Tertii felicissimi, qui in profundissima Dei iam  misericordia proprii arbitrii sepulta uoluntate in diuitias glorie in spiritu ardoris rapiuntur. Beatus qui in omnibus his gradibus Deum ducem habet, qui est uita, ueritas et uia . uia in exemplum, ueritas in promisso, uita in premio.



TIT. uI. De tribus montibus in quos ascendit Dominus.

Tres sunt montes in quos ascendit Dominus. In primo transfiguratus est, et uidetur gloria eius. In secundum ascendit docere. In tertium ascendit solus orare. Ascendamus ergo in primum ad eum, formantes in cordibus nostris patriarcharum, prophetarum, apostolorum, martyrum, confessorum et uirginum multiplices mansiones, ut cognita dulcedine domus Dei et gloria eius dicamus: Bonum est nos hic esse . Eligentes autem illic esse ut uiam discamus,  ascendamus alium montem in quo docet et scalam erigit octo distinctam interscalaribus, cuius summitas celos tangit. Beati qui persecutionem patiuntur propter iustitiam . In hunc montem ubi dicere poteris Domino Iesu: uerba uite eterne habes , non grauabimur ascendere si primum montem glorie eius iugi meditatione ascendimus. Sic enim audies. Et quo eam scitis, propter ascensionem primam et uiam scitis , propter secundam. In primo itaque transfiguratus est ut scires quo tenderes, id est gloriam eius quam tibi promittit. In secundo uerba uite locutus est, ut scires qua peruenires. Orauit in tertio, ut eundi et perueniendi bonam obtineas uoluntatem, et studium adhibeas diligens.



TIT. uII. De duplici scandalo et instrumento eius.


Duplex est scandalum. Primum exterius, de quo Dominus: ue per quem scandalum uenit . Secundum interius, et ipsum triplex. Primum oculi, secundum manus, tertium pedis. Si ergo oculus uel manus uel pes scandalizat te , qui noster dicitur, et tunc sinister cum petit contraria, retrahit ad mala, intentionem tuam uel a bonis operibus ad contraria, uel a uia sancte conuersationis, qua per gradus scale Iacob de uirtute in uirtutem ascenderes, ad profundum inferni detrahit; hunc oculum, manum et pedem erue et abscinde, a te declinando, et proiice abs te dereliquendo.



TIT. uIII. De duabus clauibus celi.

Due sunt claues ianue paradisi: caritas et patientia.  Primum est caritas amplectenda. Et quia qui Deum uult diligere, tentationibus exponitur, adhibenda est patientia. Hec sunt cherubim ac gladius uersatilis et flammeus posita ad custodiam paradisi. Cherubim interpretatur plenitudo scientie: at plenitudo legis iuxta Apostolum, caritas . Per gladium flammeum et uersatilem intelligitur tribulatio: que tunc gladius, cum diuidit; flammeus dicitur cum incendit; uersatilis, quia transitorius. Si ergo uis celum intrare, ista duo scias necessaria, quia et sine caritate nichil possumus, et per multas tribulationes oportet nos intrare in regnum Dei . Claues enim sunt paradisi caritas et patientia, sine quibus non intratur, et  inter nos et paradisum posite sunt, ut non nisi per illas nos intrare posse sciamus.



TIT. IX. De triplici statu fidelis anime.

Tres sunt status fidelis anime. Sub primo est captiua, sub secundo est libera, sub tertio est beata. Captiua seruitute peccati opprimitur; libera sub duce iustitia preliatur; beata perfruitione gaudii letatur. Captiue dicitur: Reuertere, reuertere, Sunamitis, ut de captiua efficiaris libera . Libere dicitur: uiriliter age et confortetur cor tuum et sustine, Dominum , ut de libera efficiaris beata. Beate dicitur: Cantate Domino in Sion. Iubilate ei in uoce exsultationis . Sub primo est ancilla, et timet. Sub secundo filia, et diligit. Sub tertio amica et complectitur.



TIT. X. De tribus anime inimicis.


Tres sunt populi qui fideli anime inimicantur: Primi sunt homines seculi, qui a bono retrahunt, de quibus Dominus: Si dextera manus tua scandalizat te, abscinde eam et proiice abs te . Secundi sunt desideria carnis, que mala suggerunt, de quibus Petrus apostolus: Obsecro uos abstinere a carnalibus desideriis que militant aduersus animam . Tertii sunt cogitationes, que peccare cogunt, de quibus Iob: Dissipate sunt cogitationes mee torquentes cor meum . Primus populus est amicus seculi, et inimicus Dei, iuxta illud: Amicus seculi inimicus Dei constituetur . Secundus amicus carnis, et inimicus hominis. Unde: Inimici hominis domestici eius . Tertius  amicus mentis et inimicus quietis. Unde: Musce morientes perdunt suauitatem unguenti . Hos populos obliuisci precipitur filie dum dicitur: Et obliuiscere populum tuum .



TIT. XI. De tribus hominis patribus.

Tres sunt hominis patres: Primus gignit, secundus rapit, tertius requirit. Primus gignit ad uitam carnis, secundus rapit ad penam mortis, tertius requirit ad gaudium eternitatis. Primus pater est homo, secundus diabolus, tertius Deus. De primo: Crescite et multiplicamini . De secundo: uos ex patre diabolo estis . De tertio: Pater noster, qui es in celis . Sub primo carnaliter uiuimus, sub secundo mortaliter delinquimus,  sub tertio feliciter regnamus. Et monet tertius ut relinquatur primus, nec imitetur secundus. Duorum priorum patrum domum precipitur filie obliuisci cum dicitur, et domum patris tui .



TIT. XII. De quatuor ab anima superandis, et triplici eius decore.

Quatuor superat fidelis anima: Mundum, carnem, mentem, diabolum. Bella mundi sunt forinseca, carnis domestica, mentis intestina, diaboli fraudulenta. O quam difficile acquiritur uictoria, ubi tanta est resistentium turba? uerum in uictoria concupiscit rex decorem uictricis anime. Qui triplex est: In uoce quia pulchra loquitur; in facie, quia bona operatur; in corde, quia sancta meditatur. Et ideo dicit ei: Tota pulchra es, amica mea, et macula non  est in te . Et ideo surge de labore ad requiem, de mundo ad gloriam, de certamine ad premium et ueni in thalamum nuptialem, in quo eris sponsa cum ipso sine fine.



TIT. XIII. De tribus que insunt penitentie.

In penitentia tria sunt: Dolor preteriti, custodia futuri, satisfactio delicti. Dolor culpam placat, satisfactio uitium satiat, custodia sanitatem conseruat. Hec tria sic compensanda sunt, ut sit dolor plenus, custodia perfecta, satisfactio condigna.



TIT. XIu. De duplici oleo, Dei scilicet et mundi.

Duplex est oleum. Habet enim oleum Deus, habet oleum et mundus. Oleo Dei uasa deficiunt, oleum mundi in uasis deficit. Oleum Dei dulcedo est eternorum,  oleum mundi, delectatio presentium. Illa sufficit, ista deficit. Unde uasa stultarum uirginum uacua esse dicuntur ; uasa uidue sapientis plena . uasa corda sunt, oleum gaudium.



TIT. Xu. De pace et bello triplici.

Triplex est pax, scilicet ad Deum, ad seipsum, ad proximum. Quandiu homo ad Deum pacem tenuit, suam pacem et nullam in carne sua contradictionem inuenit. Nunc autem si uoluerit pacem habere cum Deo, et per hoc secum, pax primo proponitur proximi, ut totus placatus sit, et extra secum proximo per fraternam caritatem, et in se, per concupiscentiam bonam, et supra se, per gratiam diuinam. Propter hoc dum offertur hostia salutaris qua nos  Deo reconciliari oportet, prius proximis osculum pacis offerimus, ut hac premissa que inter nos est pace, illam que ad Deum est obtinere mereamur. Quando pro defunctis offertur, pax non datur, quoniam ab hac uita subtracti, humane conuersationis pacem tenere uel exhibere non possunt. Ideo illa sola que ad Deum est queritur. uiuentes autem per pacem proximi, querere debent pacem Dei. Per pacem Dei, pacem sui, non illam que est anime ad mundum, que est suauiter uiuentium, sed illam que est inter animam et spiritum, per illam que est inter spiritum et Deum. Nam uera pax quia inuenitur tempore otii sapientia, non est in terra suauiter uiuentium . Est enim quedam pax inter animam et mundum, suauiter uiuentium et  male; et alia inter animam et spiritum, suauiter uiuentium et bene; et tertia inter spiritum et Deum, feliciter uiuentium et beate. Similiter est bellum inter animam et mundum, non suauiter uiuentium et male, et inter animam et spiritum non suauiter uiuentium et bene, et inter spiritum et Deum, infeliciter uiuentium et male.



TIT. XuI. De tribus modis unum est.

Trinitate una uniuersitas rerum subsistit. Est unum quod nec ab alio est, nec secundum aliud, ut natura creatrix. Est unum quod ab uno et secundum unum, ut rationalis creatura a Deo similis Deo. Est unum quod ab uno secundum duo, hoc est ab uno per unum, ut corporea natura. Primum exemplar  est tantum, non exemplum; secundum exemplar et exemplum; tertium exemplum tantum.



TIT. XuII. De triplici genere querentium Deum et sapientiam.

Tripartitum est genus querentium Deum. Alii querunt et inueniunt, sed non retinent, quia non querunt ut habeant, sed uendant; alii querunt et inueniunt et retinent. Primis dicitur: Queretis me et non inuenietis, et in peccato uestro moriemini . Secundis dicitur: Ego sum, et iniecerunt manus, et tenuerunt eum . Et tertiis dixit: Auete, et accesserunt et tenuerunt pedes eius . Primi querentes nullo modo inueniunt. Secundi uiuum inueniunt et occidunt. Tertii mortuum querunt, et uiuum inueniunt. Sic alii sapientiam  inueniunt, sed non diligunt, quia ad lucrum et laudem humanam eam prostituunt. Isti Christum uiuum inueniunt et occidunt, quia ex hoc in eis sapientia moritur, quod eius dulcedine nullo amoris sensu perfruuntur. Alii mortuam querunt et uiuam inueniunt, quia dum eam ad huius uite usum non appetunt, uerius intus ad illius dulcedinem pertingunt.



TIT. XuIII. De tribus edificantibus super fundamentum fidei, et tribus superedificatis.

Tria sunt genera hominum edificantium super fundamentum fidei. Sunt qui amant solum Deum. Hi superedificant aurum in amore uirtutis, argentum in cognitione ueritatis, lapides pretiosos in fulgore boni operis. Sunt qui amant preter Deum,  non tamen contra Deum, nec plus quam Deum. In his fundamentum manet, quoniam amor non destruitur. Sed tamen quia ex affectu eorum que amantur quedam contrahitur corruptio, superedificant ligna per peccatum illiciti operis, fenum per delictum delectationis, stipulam per culpam illicite cogitationis. Sunt qui amant quedam contra Deum; et in his fundamentum destruitur, quia amor Dei non potest esse ubi non est solus uel summus. Igitur ad primos pertinet laudari et saluari; ad secundos, corripi et liberari: ad tertios, argui et damnari.



TIT. XIX. De quatuor humilitatem conferentibus.

Quatuor sunt que conferunt ueram humilitatem: uilitas corporis, assiduitas subiectionis, comparatio melioris, suspectum Dei iudicium.



TIT. XX. De triplici fratrum cohabitatione.


Tripliciter habitant fratres in unum: loco tantum, loco et animo, animo tantum. Loco tantum habitare in unum, pena est; animo non loco, bonitas; animo et loco, felicitas.



TIT. XXI. De pastore, oue et lupo.

Tria sunt: pastor, ouis et lupus. Primus et ultimus in ouem mediam respiciunt; alter ut custodiat, alter ut rapiat. Unde de primo dicitur: Oculi eius in pauperem respiciunt; palpebre eius interrogant filios hominum . De secundo: Insidiatur ut rapiat pauperem, etc. . Ouis in medio pauper est; pastor Deus, lupus diabolus. Omne autem iudicium procedit ab oue, tumida deseritur, timida  uisitatur. Deseritur ne presumat; uisitatur ne desperet. Ideo ne declines a seruo tuo . Cum pastor elongat, lupus appropinquat; cum pastor redit, lupus fugit.



TIT. XXII. De conscientia et fama.

Duo sunt: conscientia et fama. Conscientia Deum habet in uase; fama lumen in lampade. Propter conscientiam ingredimur; propter famam egredimur. Intus reficimur salute propria; foris edificatione aliena. Intus cupio dissolui et esse cum Christo ; foris manere in carne necessarium iudico propter uos . Conscientia irriguum superius; fama, irriguum inferius. Ad conscientiam meditatio, ad famam predicatio. Ad conscientiam silentium, ad famam uerbum. Per silentium seminas agrum  tuum, per uerbum agrum proximi tui.



TIT. XXIII. De tribus exemplis Dei ad uitam, et tribus diaboli ad mortem.

Tribus exemplis nobis Christus uiam ostendit qua eum sequi debemus. Similiter diabolus, tria proponit quibus precipitantur qui eum sequuntur. uia ad Deum sursum ardua, arcta, et in longum sublimis. Iter ad diabolum, est deorsum latum, breue, et in profundum et ad precipitium facile. Ideo Christus nobis exemplum paupertatis reliquit, ut exonerati sarcina terrenorum leues ascendamus per arduam. Unde dicitur: uulpes foueas habent, et uolucres celi nidos; filius autem hominis non habet ubi caput suum reclinet . Ideo diuitias in hoc mundo habere noluit ut simus expediti, et dedit exemplum  humilitatis, ut modici sine difficultate transeamus per arduum. Unde dicit: Discite a me, quia mitis sum et humilis corde . Ideo gloriam spreuit in exemplum patientie, ne deficiamus in longum. Unde: Cum percuteretur non repercussit, cum occideretur sustinuit . Ergo prima est discenda paupertas, ut abiiciamus quod grauat, in quo est peccandi occasio; et quia paupertas despicitur, sequitur humilitas, quia ipsa etiam uilitas propter Deum amatur, et quia uir qui uilis est sine reuerentia leditur, necessaria est post humilitatem patientia, qua aduersa propter Deum tolerentur fortiter. Paupertas leuem facit et expeditum, humilitas modicum, patientia fortem et robustum. Econtrario  diabolus suos primo onerat diuitiarum pondere, ut deorsum prosternat; secundo per superbiam inflat, ut per latum incedant; tertio per impatientiam frangit, ut cito deficiant.



TIT. XXIu. De celi, terre et inferni habitatoribus peculiaribus, et de tribus dantibus in singulis testimonium.

Tria loca, celum, terra, infernus, habent singula habitatores suos. Celum solos bonos, infernus solos malos, terra malos mistos et bonos: Tres sunt qui testimonium dant in celo: Pater et Filius et Spiritus sanctus. Tres in terra: spiritus, aqua et sanguis . Tres in inferno, uermis qui non moritur, quo roditur conscientia; ignis qui non exstinguitur quo cremantur corpora; tertium desperatio,  que in eo intelligitur quod dicitur non exstinguitur, non moritur . His qui in celo sunt datur testimonium beatitudinis; qui in terra, iustificationis; qui in inferno damnationis. Primum testimonium glorie, secundum gratie, tertium ire.



TIT. XXu. De triplici labore hominis, et triplici eius remedio.

Triplici loco laborat genus humanum: principio, medio, fine, id est natiuitate, uita, morte. Natiuitas erat immunda, uita peruersa, mors periculosa. uenit ergo medicus celestis; et contra hunc triplicem morbum triplex attulit remedium. Natus enim est, uixit, obiit. Eius natiuitas purgauit nostram; eius uita instruxit nostram; eius mors destruxit nostram.



TIT. XXuI. De tribus panibus quibus reficiendus est superueniens amicus.


Tribus panibus reficiendus est superueniens amicus. Primus panis est continentia, qua restringitur corpus ne per mortiferas delectationes effluat. Secundus, humilitas, qua instruitur anima, ne de ipsa corporis sui continentia superbiat. Tertius, caritatis feruor, quo accenditur spiritus ut utrumque, id est corpus et animam in castitate et humilitate custodiat perseueranter. His tribus uirtutibus reficitur homo Dei et roboratur, ut, secundum Apostolum, in die aduentus Domini sit integer spiritus anima et corpus . Hi panes quoties deficiunt a Deo querendi sunt. Merito autem tres queruntur, quia tres reficiendi sunt; anima tanquam uir; caro tanquam  uxor; spiritus uelut utriusque uernaculus. Et nota quod non ait da, sed accommoda , quia fructum eiusdem gratie non sibi, sed Deo debet semper acceptum referre.



TIT. XXuII. Quatuor modis orationem fieri.

Quatuor modis fit oratio. Primo uerecundo affectu. Hic fit cum nondum peccator per se audet accedere, sed querit in Ecclesia sanctum uirum qui sit uel in ora uestimenti Domini sicut fimbria, per quam habeat accessum. Huius orationis tenuit figuram euangelica mulier, que patiens fluxum sanguinis ait: Si tetigero fimbriam uestimenti eius sana ero . Secundo oratio fit puro affectu, quando peccator iam per se accedit, et ore proprio confitetur.  Huius typum tenuit peccatrix Maria que pedes Domini lacrymis rigauit et capillis tersit , auditque: Dimissa sunt tibi peccata tua . Tertio oratio effunditur amplo affectu, quando fit non solum pro se, sed pro aliis, sicut orauerunt apostoli pro mulieris Chananee filia. Quarto oratio fit cum cordis fiducia sine aliqua hesitatione promitur. Talem fecit Dominus quando Lazarum suscitauit. Has orationum species, id est uerecundam, puram, amplam et non hesitantem nuncupat aliis nominibus Apostolus dicens: Obsecro primum omnium fieri obsecrationes, orationes, postulationes, gratiarum actiones pro omnibus hominibus . Nam obsecrationes uerecundo, orationes puro, postulationes amplo, gratiarum actiones non hesitanti fiunt affectu.



TIT. XXuIII. Duobus modis impediri orationem peccatoris ne exaudiatur.


Duobus modis impeditur oratio peccatoris, dum uel nulla luce illustratur, uel nimia obruitur. Nulla luce illustratur, quando peccata sua nec uidet nec confitetur. Econtrario nimia luce obruitur, quando ea tanta uidet, ut de remissione desperet. Temperanda est ergo lux ut peccata sua uideat peccator et confiteatur, oretque cum spe uenie pro ipsis ut remittantur.



TIT. XXIX. De tribus uitiis per tres equos in Apocalypsi presignatis, et de innocentia per equum album.

Hec tria uitia, superbia, luxuria, hypocrisis sunt tres equi Apocalypsis rufus, niger, pallidus . Ruffus portat sessorem suum, spiritum scilicet, hominis ad bella, lites, et iras; niger ad luxuriam, crapulam, ebrietatem; pallidus ad hypocrisim et simulationem. Ruffus per loca dura et aspera; niger, per immunda et fetida; pallidus per ardua et excelsa. Equus albus est innocentia. Super hunc qui ascendit, exit uincens ut uincat. Triplex autem est hic equus propter tres partes innocentie. Unde et pluraliter dicit Habacuc: Qui ascendis super equos tuos, etc. 



TIT. XXX. De tribus dissolutionibus et tribus cinctoriis hominum.

Tres sunt dissolutiones que penitus hominem dissoluunt, et animam cum corpore penitus interire faciunt, auaritia, luxuria, superbia. Auaritia generans  inuidiam, trahens hominem extra se per euagationem, ut uadat transitoriis consolari. Luxuria proferens immunditiam, premens hominem infra se per pollutionem, ut eat in uitiis delectari. Superbia pariens iniustitiam, rapiens eum extra se per elationem, ut pergat in potestate gloriari. Hec tria tres merentur maledictiones. Prima est: Maledictus est qui sperauit in multitudine diuitiarum suarum . Secunda: Maledictus homo qui confidit in homine . Prima dissolutio, id est auaritia tribus nocet amore: pecunie, honoris ambitione, damnationis affectione. Et inde tria perdimus: amorem in Christo et Creatore, exspectationem celestis glorie, obedientiam diuine potentie. Secunda, id est luxuria, etiam tribus nocet: cutis nitore, uestis  splendore, et exquisito ciborum sapore. Per hec tria perdimus primam stolam que deberetur in morte, incorruptionem futuram in corpore, refectionem diuine presentie. Tertia quoque, id est superbia, tribus nocet, immunda cogitatione, superflua locutione, impura operatione. Per hec tria perdimus: mentis simplicitatem, lingue uel uocis mediocritatem manuum puritatem. Prima dissolutio a bono multos dimouit, secunda complures ad malum promouit, tertia infinitos in mortem demouit.

His opponuntur tria cinctoria: Primum est memoria mortis corporee. Hec est zona pellieea qua cingebatur Ioannes et qua utuntur eremite, que tribus patet indiciis, dolore, pallore, torpore, cum  meminit mortis corporee. Hoc cinctorium tria confert, minus superbire, neminem odire, magna non ambire. Hoc enim superbum humiliat, odientem placat, cupidum replet et satiat. Secundum cinctorium probabilitas et decor pudicitie. Balteus quo cingebatur Aaron iturus ad Deum, quo utuntur sacerdotes et leuite studentes castitati: quod tribus patet indiciis, letitia intus in corde, fiducia foris in ore, munditia exterius in corpore. Confert hoc cinctorium tria: grauitatem in uultu, mediocritatem in habitu, maturitatem in incessu. Pudicitia enim intus corde fundata his bonis est extrinsecus ornata. Tertium cinctorium est amor religionis et iustitie. Zona aurea qua Ioannes in Apocalypsi precinctus est ad mamillas. Quo utitur iehsu studens omnium  integritati. Tribusque patet indiciis: Cautione preuaricationis in prouidentia, obeditione preceptionis in patientia, attentione diuine cognitionis in constantia. Hoc cinctorium tria confert: Humilitatem in prosperis, soliditatem in aduersis, mediocritatem in cunctis. Per hoc enim iustitia unicuique quod suum est reddit. Primum cinctorium manus ad prelium pugiles informat, secundum uires uiribus accumulat, tertium uictorem premiis exornat. Ioannes quia primum habuit, scilicet mortis memoriam, morti occurrere non formidat. Petrus quia secundum habuit, dictum est ei: Caro et sanguis non reuelauit tibi . Christus quia principaliter tertium habuit, stans ad monumentum Lazari confitenter ait: Gratias ago tibi, quoniam audisti me .  Primum cinctorium hominem a malo separat, quo Dauid Goliam peremit; secundum uirtutibus corroborat, quo carens Absalon ab hostibus se non exemit. Tertium religioni consociat, quo Christus genus humanum solus redemit.



TIT. XXXI. De preconiis B. Ioannis. Baptiste uiro innouato et perseueranti applicandis.

Ex preconialibus titulis plurimi sicut B. Ioanni historialiter, ita uiro renascenti et perseueranti, moraliter non incongrue possunt adaptari. Hi autem sunt, miraculum in conceptione, gaudium in natiuitate, sublimitas in conuersatione, humilitas in confessione, ueritas in predicatione, constantia in morte. Cum enim de ueteri Adam per timorem Dei, qui quasi quidem signifer celestis militie mentes ad  Deum solet conuertere, ac a malo deterrere, ac ut preuaricatores ad cor redeant efficere, aliquis fit nouus homo, et de terreno celestis et spiritualis. Quid aliud quam quadam noua conceptione mutatur in uentrem Ecclesie et concipitur? Et in hac conceptione est gaudendum. Digitus enim Dei est hic subtiliter operans, suauiter renouans, salubriter immutans. Fit autem tribus in unum concurrentibus: cogitatione, quia in spiritu et mente; uoluntate, que non est sine merito; stabilitate propositi, que non sine iustitia. Sequitur gaudium in natiuitate. Natiuitas duplex est: prima ex patre diabolo, cuius uita peruersa, mors ad utrumque consequens periculosa; secunda ex patre Deo, cuius uita religiosa,  mors ad utrumque consequens pretiosa. Fit autem hec natiuitas tribus, fide firma, spe certa, caritate robusta. Sequitur sublimitas in conuersatione, que fit habitu, actione, sermone. Caueamus in habitu conspici notabiles, in actione reprehensibiles, in sermone contemptibiles. Sit habitus noster in mediocritate, actio in integritate, sermo in ueritate. Sequitur humilitas in confessione. Qui stat uideat ne cadat per superbiam. Fit autem predicta confessio tribus. Si minoribus confiteatur se non maiorem, equalibus minorem, maioribus obedientem, minoribus socium, equalibus amicum, maioribus filium. Sequitur ueritas in predicatione, que fit tribus, fidelitate, utilitate, humilitate. uerumtamen debet esse fidele et uerum, nebula simulationis non decipiens;  utile auditores ad edificationem erudiens; humile, per altitudinem eloquentie non intumescens. Sequitur constantia in morte. Nam qui in finem perseuerauerit, hic saluus erit . Quod fit tribus cum quis in necessitate fidem negandi positus diuitias oblatas spernit, honoris potentiam contemnit, tormenta libens suffert, recogitans apud se quod Scriptura dicit: uincenti dabo edere de ligno uite quod est in paradiso Dei mei . Constans enim eligit pugnare ut uincat; laborare, ut quiescat; mori, ut uiuat. Quis ergo dubitat eum esse Ioannem in quo sunt hec? utique in eo est gratia Dei: quod interpretatur Ioannes.



TIT. XXXII. Quomodo sobrie, pie et iuste uiuamus.

Sobrie et pie et iuste uiuamus in hoc seculo . Sobrie nobis, iuste proximo, pie Deo. Sobrie in duobus, in cauenda uoluptate carnis, et curiositate seculi. Unde Dominus: Attendite, ne grauentur corda uestra in crapula et ebrietate, et curis huius uite . Ecce compedes que crapulam, id est carnis curam stringunt et angustant, et carcer qui curiositates seculi claudit et obfirmat. Qui primum uincit, in carne ambulans non secundum carnem militat; qui secundum uincit, dicere potest: Conuersatio nostra in celis est . Iuste item in duobus, ut nemini noceas, omnibus prodesse uelis. Unde quod tibi non uis, alii non facias ; et quecunque uultis ut faciant uobis homines, eadem facite illis . Pie quantum ad fidem, que  in duobus consistit: in iustificatione qua in presenti nos iustificat, et in beatificatione qua in futuro nos beatificat. Hanc fidem a nobis exigit Deus, ut credamus nos ab ipso iustificandos per misericordiam, beatificandos per ueritatem. Promisit enim iustos beatificare. Unde quos iustificabit hos et glorificabit . Et Dominus: Si terrena dixi uobis et non creditis, quomodo si celestia uobis dixero credetis?  Terrena iustificatio fit in presenti, celestis beatificatio in futuro. Sobrie ergo uiuamus, ut bonam conscientiam habeamus; iuste, ut proximis prodesse possimus. Unde sapientia que desursum est , primum pudica est, deinde pacifica, pie ut Deum diligamus; hec enim omnia propter Deum agenda sunt.



TIT. XXXIII. De quatuor uocationibus et duabus electionibus.


Multi sunt uocati; pauci uero electi . Quatuor sunt uocationes, due electiones. Prima uocatio est nature de utero ad lucem; de qua propheta: Dominus uocauit me ab utero . Secunda gratie, de qua Apostolus: uidete, fratres, uocationem uestram, quia non multi nobiles . Et quos predestinauit, hos et uocauit . Tertia solutionis, de qua idem Apostolus: Sequor ad brauium superne uocationis in Christo Iesu . Inde et dies mortis dictus est uocationis. Quarta retributionis, de qua Propheta: Aduocauit celum desursum, et terram discernere populum suum . Multi ergo uocati sunt, pauci uero electi.  Multi uocati ad fidem, pauci electi ad iustificationem. Multi uocati ad laborem, pauci electi ad requiem. Multi uocati ad iudicium, pauci electi ad regnum.



TIT. XXXIu. Quomodo in electis suis thronum suum ponat Deus.

ueni, electa mea, et ponam in te thronum meum. Aliud est Deum in electis suis ponere thronum suum, aliud electos ponere in throno. Illud est iustificare, hoc beatificare. Iustificare per fidem, beatificare per speciem. Per fidem enim Christus habitat in cordibus nostris; et quia Christus est Dei uirtus et Dei sapientia, anima iusti efficitur sedes et thronus sapientie. uocat ergo Deus electam, primo de errore ad fidem; secundo de fide ad speciem, predestinatione electam. uocat ad fidem electam ex omni carne et assumptam.  Primo uocat ut in ea thronum ponat; secundo, ut eam in thronum constituat, quia primo uocat ut inhabitans et fide cor eius mundans iustificet; secundo, ut iustificatam et assumptam glorificet.



TIT. XXXu. De tribus que sunt in matrimonio et de triplici fornicatione, et eius remedio.

Cum gustasset architriclinus, etc. . Tria sunt in coniugio. Sacramentum religionis, de quo Apostolus: Sacramentum hoc dico magnum, etc.  Officium purgationis; unde: Maledictus qui non reliquerit semen super terram. Remedium fornicationis; unde: Unusquisque habeat suam uxorem propter fornicationem . Fornicatio autem triplex est. Lubrica opere, phantastica cogitatione.  Unde: Qui uiderit mulierem ad concupiscendum eam, iam mechatus est in corde suo . Apostatica discessione, quando a uia sancte conuersationis reditur ad seculum et uomitum. Unde: Perdidisti omnes qui fornicantur abste . Hanc triplicem Osee breuiter comprehendit: Fornicatio, inquit, et uinum et ebrietas auferunt cor . Fornicationem apostaticam uinum, phantasticam ebrietatem, lubricam uocans fornicationem. Huic triplici fornicationi triplex apponitur remedium. Desponsatio, de qua in Osee Dominus: Sponsabo te mihi in misericordia; sponsabo te mihi in iustitia, sponsabo te mihi in fide . In misericordia reconciliationis, in iustitia confederationis, in fide tori nuptialis. Hanc ab se longe fornicantem  Dominus ad se uocans, sola misericordia sibi reconciliat, reconciliatam iustificat, et iustificatam interno quodam gustu sue dulcedinis uelut quadam pignoris arrha sibi facit confederatam et sui desiderii estu flagrantem, tandem de exsilio huius peregrinationis eripiens, in thalamum ipsam absorbentis glorie introducit et amplexu suo glorificat. Triplex igitur est desponsatio: in misericordia, in iustitia, in fide; que in fide coniungit sponsum et sponsam; que in misericordia, Christum et Ecclesiam; que in iustitia, Deum et animam. Prima est legitima, secunda mystica, tertia spiritualis. Legitima lubrice fornicationis, mystica phantastice, spiritualis apostatice remedium est. Nam unicuique suam propter fornicationen habere permittitur, et Ecclesia a  Christo suo electa de fornicatione eximitur. Christiana uero amica post diuturnam incontinentiam ad priorem uirum suum reuertens et illi castro amore inherens, cum eo unus spiritus efficitur. In figura triplicis desponsationis apud Iudeos in nuptiis parabatur triclinium, id est trium lectorum thalamus discubitorius ex tris et cline, quod est lectus, dicitur quibus magister conuiuii uocatus architriclinus presidebat. Thalamus autem est locus complectentium se amore coniugali. In primo lecto sunt sponsus et sponsa; in secundo, Christus et Ecclesia; in tertio, Deus et anima. Primus legitimus, secundus mysticus, tertius spiritualis, imo primus est ille lectus materialis, secundus uterus uirginalis, de quo Propheta inquit: tanquam sponsus procedens de thalamo  suo . Tertius mens sincera deuota et fidelis. Unde Apostolus: Timeo ne sicut serpens seduxit Euam astutia sua, ita corrumpantur sensus uestri, et excedant a simplicitate, que est in Christo Iesu .



TIT. XXXuI. Quod persecutio fit tribus de causis et quatuor gladiis.

Beati qui persecutionem patiuntur propter iustitiam . Alii propter iniustitiam, alii propter falsam et simulatam iustitiam, alii propter ueram iustitiam persecutionem patiuntur. Primi sunt iniqui, secundi hypocrite, tertii electi. Fit autem persecutio quadruplici gladio: pene, lingue, humane perturbationis et diabolice suggestionis. De prima dicitur:  Tribulatio an gladius?  De secunda: Lingua eorum gladius acutus . De tertia: Tuam ipsius animam pertransibit gladius . De quarta: A gladio maligno eripe me . His quatuor gladiis opponuntur duo gladii ecclesiastice defensionis. Unde Petrus: Ecce duo gladii hic . Et Dominus: Satis est .



TIT. XXXuII. Ad que docenda missi sunt Filius et Spiritus sanctus.

uenit hora et nunc est, in qua ueri adoratores adorabunt Patrem in spiritu et ueritate . Spiritus est Deus, qui docet eos qui adorant in spiritu et ueritate. Nam ad docendum tria quedam missus est Filius et Spiritus sanctus: quem, ubi et quomodo. Quem? Deum. Ubi? In Spiritu. Quomodo? in ueritate.  Sunt qui Deum non adorant, sed demonia; sunt qui Deum adorant, sed non in spiritu; sunt qui in spiritu Deum adorant, sed non in ueritate. Sunt qui Deum adorant et in spiritu et ueritate. Primi sunt gentiles uel auari, secundi Iudei, tertii hypocrite uel heretici, quarti Catholici et electi. In primis est religio profana, in secundis uana, in tertiis falsa, in quartis uera. Hanc ultimam docet Filius ueritas, Spiritus sanctus; quam religionem beatus Iacobus dicit esse mundam et immaculatam : mundam, sine ruga deaurate intentionis; immaculatam, sine ueneno peruersitatis.



TIT. XXXuIII. Quid sit Deum diligere »ex toto corde, ex tota anima, et ex tota uirtute;« et que tria diuerso gradu diligi possint.

 Diliges Dominum Deum tuum ex toto corde tuo, etc. . Qui mundum propter Deum diligit, et totum cogitatum suum qui ex mundi sollicitudine gignitur iactat in Dominum, hic Deum toto corde diligit. Qui se propter Deum diligit, ut cui uiuere Christus est, et mori lucrum; qui dicere potest: uiuo, iam non ego; uiuit autem in me Christus , Deum tota anima, id est tota uita diligit. Et hoc duobus modis: uel in se Deum, uel se in Deo diligendo. At qui gustata dulcedine suauitatis Dei, ipsum propter ipsum diligit, iamque unus cum Deo spiritus est, tota uirtute Deum diligit. Tria quippe sunt que hoc gradu diligi possunt, quamuis unum solum amore sit dignum: mundus, homo, Deus. Potest enim quis mundum diligere propter mundum, mundum propter  seipsum, mundum propter Deum. Sed quia omnis et solus effectus bonus est cuius causa bona est; bene profecto diligit qui diligit propter Deum; nichil enim preter Deum bene diligitur. In corde autem, cogitatio; in anima, uita; in mente, intellectus notatur. Ille ergo diligit Deum toto corde, tota anima, tota mente qui extra Deum nichil cogitat, affectat et sapit.



TIT. XXXIX. De fide, quos et per quos saluet aut non saluet tam nunc quam olim.

Fides tua te saluum fecit . Aliquando saluum fecit hominem sua fides et non alterius, ut hydropicum Phariseis Dominum obseruantibus. Aliquando alterius et non sua, ut paralyticum quibusdam  per tegulas eum submittentibus. Quorum fidem ut audiuit ait: Remittuntur tibi peccata tua . Aliquando et sua et alterius, ut filiam Chananee, apostolis pro ea rogantibus . Aliquando nec sua nec alterius sed sola gratia, ut cecum a natiuitate, qui nec peccauit, ut cecus nasceretur, sed ut manifestaretur gratia Dei . Multos hodie sola gratia, ut Paulum; fides alterius, ut pueros; fides sua, ut Cornelium et iustos. Quosdam nec sua fides, quam uiuam non habent, nec alterius, saluos facit, ut damnandos. Nam sine fide impossibile est placere Deo .



TIT. XL. De quadruplici pace claustrali

Stetit iehsu in medio discipulorum et dixit eis: Pax uobis . Discipuli congregati erant propter  metum Iudeorum. Nos congregati sumus in claustro propter metum demoniorum, cum eis congredi timuimus in campo seculi, confugimus ad munitionem claustri, ubi, si uolumus ut ingrediatur ad nos iehsu, et dicat: Pax uobis, sicut dixit discipulis ueniens ad eos clausis iam ianuis, claudamus ianuas. Quatuor autem sunt differentie pacis multum necessarie religiosis. Est enim pax extra, pax inter, pax intra, pax supra. Pax extra, ad seculum; pax inter, pax inter fratres; pax intra, ad seipsum; pax supra, ad Deum. Prima bona, secunda melior, tertia optima, quarta excellentissima. Qui has adipisci desiderat, quatuor sibi claustra constituat et ostia singulorum diligenter claudat. Primum est claustrum materiale, secundum discipline,  tertium spirituale, id est uirtutis, quartum contemplationis et dilectionis diuine. Claustrum materiale si custodiatur et claudatur, acquiritur frequenter pax ad seculum. Claustrum discipline si circumseratur, pax inter fratres conseruatur. Claustro enim discipline compositio omnium motuum corporis comprehenditur. Si itaque ori silentium imponatur a murmure, a detractione, a uaniloquio, a stultiloquio, et falsiloquio; si manus cohibeatur a malo, pes uero ab eo quo non licite eatur, retrahitur; claustrum discipline custoditu, pax fraterna per quam inter fratres Deus possidetur. Sed adhuc oportet progredi ad pacem que intra nos est. Multi foris cum hominibus et inter se intus cum fratribus pacem habent; sed uitiorum tumultu uastantur intra  se. uerum sicut nichil prodest sanitas foris in cute, si interiora humorum peste corrumpuntur, sic non ualet pax cum hominibus cui deest pax interna secum et cum angelis. Iuxta Apostolum enim spectaculum facti sumus et angelis et hominibus , bonis et malis non hominibus tantum. Boni considerant ut iuuent et alleuent; mali ut impugnent et illudant. Sed homines casum nostrum et statum extra et intus; angeli extra, intus, et intra nos uident. Ideo est necessaria pax foris et intus ad homines; sed multo magis intra nos, ad nos et ad angelos. Unde Salomon: Omni custodia serua cor tuum . Sunt qui hec materialia claustra tanta diligentia claudunt, ut nulli extraneo ingressus  pateat uel egressus, nullum signum contra disciplinam foris erumpat, qui interiora negligentes, intus depasci demoniacis morsibus non expauescunt, ii quidem pereunt nisi maculam cordis digna lauent satisfactione. Restat pax suprema que est ad Deum; restat et claustrum omnium altissimum. In quod cum quis ingressus fuerit, securus in Deo, et Deus delectabitur et requiescet in eo. In quo abscondit suos in abscondito faciei sue a conturbatione hominum , id est in congregatione sui: que pax multis abscondita, uix paucis reuelata est.



TIT. XLI. De castelli etymo morali.

Intrauit iehsu in quoddam castellum . Castellum est anima, uallum patientia, turris nomen Domini, fosse profunditas uera humilitas, porte  sensus corporei, arma opera uirtutum, uigiles et propugnatores sensus spirituales. Quorum alii uigilant per morum circumspectionem, alii pugnant per uitiorum expulsionem, alii pausant per internam celestium contemplationem. Cibus est sacra Scriptura, potus facilior intelligentia; principes, quatuor uirtutes, prudentia, iustitia, fortitudo, temperantia.



TIT. XLII. De filio prodigo et de panibus tribus illi ut amico de uia uenienti commodandis.

Amice, commoda mihi tres panes . Amicus est qui loquitur amico et pro amico. Amicus noster de uia ueniens filius prodigus est, qui de regione longinqua rediens tribus panibus reficiendus est. Ait enim patri: Da mihi portionem que me contingit  . Qua accepta peregre profectus est in regionem longinquam, agens iter sine fine, laborem sine requie, motum sine stabilitate, cursum sine peruentione. Fuit autem portio triplex: Memoria, ratio, uoluntas. Memoria iis que solius Dei erant intendebat. Ratio perspicaci oculo eorum profunditatem discutiebat. uoluntas terrena triumphans, celestia appetebat. Memoria res ueras summatim perstringebat. Ratio quid bonum, quid melius, quid optimum discutiebat. uoluntas quod optimum singulariter eligebat. Hac ergo accepta substantia filius elongauit se a patre fugiens tribus noctibus. Prime noctis iter est, quo Deum creatorem deseruit; secunde, quo preter Deum aliud appetit; tertie, quo extra Deum in alienis quieuit. Primo a Deo recedens  uadit ad se. Secundo descendens sub se delectatur in carne. Tertio tractus extra se delectatur in rerum specie. Primo uadit de uirtute gloriari, secundo in uitiis delectari, tertio in transitoriis consolari. Sic igitur consummato itinere, in primo anno bona memorie dilapidauit tribus modis: per cogitationes affectuosas, onerosas, et otiosas. Affectuosas, per rei famularis occupationem; onerosas, per rerum extrinsecarum sollicitudinem; otiosas, per rerum que ad rem non pertinent euagationem. Secundo autem anno bona rationis dissipauit tribus modis; recipiens malum pro bono, falsum pro uero, noxium pro commodo. Malum pro bono, quia perdidit ethicam; falsum pro uero, quia perdidit logicam;  noxium pro commodo, quia perdidit physicam. Tertio anno bona uoluntatis dissipauit uiuendo luxuriose, per incendium ignis occulti, per euagationem exterioris oculi, per ambitionem labentis seculi, id est per luxuriam in fetore, per superbiam in furore, per auaritiam in feruore. Postquam omnia consumpserat, facta est fames in terra illa, et cepit egere. Quarto anno ad se reuersus ait: Surgam et ibo ad patrem . Primo recompensat damna rationis per fidem, damna memorie per spem, uoluntatis per caritatem. Fides rationem illuminauit tribus modis: preceptis, signis, promissis. Spes tribus modis memoriam roborauit: uenia, gratia, gloria. Charitas uoluntatem tribus modis reparauit: dilectione naturali qua diligit proximum naturali et rationali qua  seipsum; spirituali qua diligit Deum. Redit ergo per contrarium tribus diebus, ut quibus gradibus adoleuit morbida pestis, eisdem limitibus redeat sanitas. Primo ergo reuersionis die diuertit ad amicum, ut prandeat apud eum. Sed in regione longinqua quem inueniet amicum? Ipse sibi proximus est et amicus, ad se igitur conuersus, in se non inuenit quod ponat ante se, nisi peccata; dolet et gemit aliumque petit amicum scilicet sacerdotem, et dicit ei: Amice, commoda mihi tres panes; impone modum penitentie. Ille surgens dat ei quotquot habet necessarios . Panem scilicet amoris, laboris, doloris. Secundo die ad alium descendit amicum ad exempla Patrum per frequentiam Scripturarum. Qui tres panes ei proponunt: panem uenie, gratie, glorie.  Manducauit homo ergo et saturatus est nimis. Tertio die uenit ad patrem suum, Deum misericordem et pium, qui tres uitulos proposuit ei tenerrimos: uitulum nouellum, uitulum raptum de armento, uitulum saginatum. Manducauit ergo et satiatus est nimis. Prima ergo reuersio est de alienis ad propria; secunda, de malis ad bona; tertia, de transitoriis ad eterna.



TIT. XLIII. Quod quilibet similis B. Petro apostolo secundum etymon trium nominum eius liberabitur de manu hostili.

Nunc scio uere quia misit Dominus angelum suum, et eripuit me de manu Herodis . uox eius est qui trinominis est, scilicet Petrus. Primum enim dictus est Simon, id est obediens: deinde Bar-Iona,  id est filius columbe, scilicet humilitas; tertio Petrus, id est firmus. Si talis fueris, eripieris de omni exspectatione plebis Iudeorum . Omni, id est triplici. Exspectatio enim hec in tribus consistit, in uinculo carnis, in concupiscentia oculorum, in superbia uite. Carnis uinculum ligat, concupiscentia oculorum coinquinat, superbia uite deuorat. Carnis uinculum comparatur limo, oculorum concupiscentia luto, uite superbia tempestatis profundo. Plus est limus quam lutum. Lutum enim etsi coinquinat, non tamen est tenax; a limo autem euolui facile nemo potest, quia caro sic ligat spiritum ut uix etiam bonus uelit ab ea separari, sed superindui. De profundo habes: Non me demergat tempestas aque, neque  urgeat super me puteus os suum . Sed et claustralis, si trinominis fuerit per obedientiam, humilitatem, et firmitatem, poterit euadere primam et secundam custodiam et portam ferream. Prima custodia est consuetudo carnis; secunda impetus tentationis; tertia species ueritatis. Carnis consuetudo ligat, impetus suffocat, species ueritatis cruciat. Durum est a comessationibus uenire ad legumina, a puluinaribus ad stramen, uertere amurcam in oleum, paleam in granum, truncum in uitulum. Sic difficile conuerti ad Dominum. Is uitulus cornua producit et ungulas, qui totus Deo in holocaustum offertur. Hec est uere mutatio dextere Excelsi : quam nullus nisi per obedientiam transit. Sed cum transieris hanc custodiam, restat  impetus tentationis. Quando uidet fratrem omnem rigoris ordinem seruantem, et dicit: Quid exspectat hic, nisi mortem abbatis? hic uellet abbas esse, et ita inuidet et detrahit: hec est pessima custodia, certe si non fueris filius humilitatis, non transibis hanc custodiam. Audi quid responsum est Antonio, querenti enim ut sibi ostenderentur omnes tentationes; et cum ostense essent dicenti: Domine, quis unquam poterit hos laqueos transire? responsum est: Humilitas. Si quis huius tentationis impetum transierit: restat ei porta ferrea, id est species ueritatis: quam nemo potest transire nisi fuerit Petrus. Ad custodiendum autem Petrum positi quatuor erant quaterniones ; unus supra, alius infra: unus ante, alius retro. Inferius est carnis sollicitudo;  que sub specie ueritatis sic fratrem alloquitur. Frater audi quid dicat Apostolus: Sicut uirga ita cibus debet dari iumento: non cuilibet id subtrahi unde chorda cithare rumpatur, in qua debet cum fratribus cantare. Sed cibi claustralium salubres non sunt. Caseus in uniuersum malus est; oua in carnem cito conuertibilia, legumina inflatiua, aqua frigida. Quere alios cibos. Ecce quomodo sub specie ueritatis decipit. Hic te fratri, quod Dominus Petro dixit respondere oportet. uade retro. Satana . Panis et aqua, uita beata. Tu uis me facere discipulum Galeni, non Augustini; et medicum, non canonicum. Superbia uero quaternio superior sic eum aggreditur. Frater, tu bonus orator es, religiosus, litteratus es, nobilis nobilitate generis facilem ingressum  habes ad curiam regis, plus potes prodesse uno uerbo quam omnes alii, et ideo debes preesse. Ecce quomodo sub specie ueritatis decipit. Dic ergo quod Petro Dominus: uade retro, Satana. Melius est mihi imitari Christum humilia querentem, quam diabolum ad aquilonem sedem ponere uolentem. Accedit posterior quaternio, et per recordationem preteritorum quod parentes reliquerit pauperes, quibus esset prouidendum, quod locum ubi fuerunt pedes Domini debuerit uisitare prius et limina sanctorum; sub hac specie ueri decipere molitur. Dic ergo ei quod Petro dictum est: uade retro, Satana. uis me facere circumcellionem? Non uidi iustum derelictum a Domino, etc. . Ecce si sic eris  trinominis Simon Bar-Iona et Petrus, poteris transire primam et secundam custodiam, et portam ferream, ibique quaterniones contemnere, et gratias agendo dicere: Nunc scio uere quia misit Dominus angelum suum, etc. .



TIT. XLIu. De B. Marie semper uirginis preconiis.

Qui beate uirginis habent memoriam, felices sunt. Feliciores tamen angeli, qui eius habent presentiam cuius speciem concupiuit Omnipotens, et posuit in ea thronum suum. De quo historia: Fecit Salomon thronum grandem . Salomon trinominis. Saluator enim noster prius Salomon, id est pacificus est nobis in hoc exsilio, amabilis, pius, corrector morum: ideo rex; Ecclesiastes, id est concionator, erit in iudicio, terribilis iniustis, et distinctor meritorum,  ideoque rex; Idida, id est gloriosus in regno, admirabilis et distributor premiorum; ideoque rex. Hic fecit thronum, id est uterum uirginis, in quo sedet illa maiestas que nutu concutit orbem. Iste thronus est sicut sol in conspectu Dei. Ex quo uox illa: Ecce noua facio omnia . Per hoc enim uetera innouantur. Fecit, inquam, thronum grandem de ebore. Ebur frigidum, forte et candidum est: quid autem grandius ea que magnitudinem diuinitatis intra sui uentris conclusit arcanum? uestiuit eum auro , id est, totam uirginem tota diuinitatis indiuisibiliter pleniori gratia superfudit. Sequitur fuluo nimis , quia cum insit creaturis quatuor modis, bonis et malis per essentiam; bonis per operationem; eis quos  futurorum cognitione nobilitat, per illuminationem; matri inest soli per identitatem. Habitat enim in angelis, sed non cum angelis, cum quibus non est eiusdem essentie. In uirgine autem habitat et cum ea. Unde Angelus: Dominus tecum . Sequitur: Per septem gradus ascendebatur ad eum . Elige meditari que sancta sunt; quia peruerse cogitationes a Deo separant, et primum gradum ascendisti. Insuesce linguam tuam bene loqui; et substitisti ad secundum. Iuste quod iustum est operare; et tertium ascendere meruisti. Relinque mundum et que eius sunt; et ad quartum cacumen euolasti. Perseuera; et sextum uiriliter tenuisti, ut iam ad illam gloriam aspires in qua regione angelorum gloriosam reuerberat  dignitatem. Sequitur: In posterioribus est rotundum, quia finis eius, que per posteriora illa intelligitur est gloriosa; que sicut rotundum non habet initium nec finem. Sequitur: Duodecim stabat super gradus, quia duodecim apostoli premisso modo in gradibus stantes, reginam non sine stupore minantur, et dicunt; Que est ita que ascendit etc.  Sequitur: Due manus tenebant hinc et inde sedile , id est actiuam et contemplatiuam uitam. Si enim recorderis quomodo filium lactauerit, et omnes sustinuerit uagientis pueri actiones, intelliges eam in actiua plurimum ministrasse. Si autem audias quomodo omnia uerba eius conferebat in corde suo , contemplatiuam  in ea uitam cognosces. Sequitur: Duo leones stabant iuxta brachiola . Hi sunt Gabriel et Ioannes: quorum alter dextre, alter sinistre uirginis est custos deputatus. Gabriel mentem; Ioannes carnem seruauit. Et bene leones propter altissime uocis rugitum: quorum unus, Aue, gratia plena . Alter: In principio erat uerbum , clamando, talia orbi nuntiauerunt, ut de eorum operatione quidquid dicitur sit quasi mutum. Nobis itaque uirgo, cuius pulchritudinem sol et luna mirantur, subueni clamantibus: Reuertere, reuertere, Sunamitis  ut intuamur te, ter benedictam et super. Reuertere primo per naturam. Nunquid quia ita sublimata es, ideo nostre mortalitatis oblita? nequaquam domina. Nosti in quo discrimine  nos reliqueris, ubi iaceant tui, quantum delinquant serui tui. Tante ergo misericordie non congruit tantam miseriam obliuisci, quia etsi te subtrahit gloria, reuocat tamen natura. Non es ita impassibilis ut sis incompassibilis, et ideo non ita memoraris glorie Dei solius, ut misericordiam non habeas. Reuertere secundo per potentiam: Quia fecit in te magna qui potens est. Quid tibi negabitur, que Theophilum de ipsis faucibus diaboli eruisti? Quomodo illa potestas tue potentie poterit obsistere, que de carne tua carnis sue suscepit originem? Accedis ad illud reconciliationis altare, non solum rogans sed et imperans. Moneat ac moueat ergo te natura, moneat potentia, quia quanto potentior tanto misericordior esse debes. Reuertere tertio per  amorem. Scio, domina, quod benignissima es et amore nos amas inuincibili; quos in te et per te filius tuus et Deus tuus summa dilectione dilexit. Quis scit quoties restringas iram iudicis, cuius iustitie uirtus a facie deitatis egreditur? Reuertere quarto per singularitatem. In manibus tuis sunt thesauri misericordie Dei. Absit ut cesset manus tua; neque enim tua gloria minuitur, sed augetur, cum penitentes ad ueniam, iustificati assumuntur ad gloriam. Reuertere ergo Sunamitis, id est despecta, que fabri uxores appellata; cuius animam pertransit gladius . Ad quid? ut intueamur te. Summa gloria est te post Deum uidere, tibique adherere, et in tua protectione commorari. Audiuit nos quam filius nichil negans honorat.



TIT. XLu. De prelio per auxilium angelorum contra diabolos a nobis gerendo.


Factum est prelium magnum in celo. Michel et angeli eius preliabantur cum dracone, etc. . Celum electorum est Ecclesia; in quo ab initio Christiane fidei usque in finem seculi fit illud prelium magnum, de quo Apostolus: Non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritualia nequitie in celestibus . Ad hoc bellum nos accingit qui ait: Aduersarius uester diabolus circuit querens quem deuoret, cui resistite fortes in fide . Hoc autem bellum non solum nostrum, sed etiam angelorum dicitur. Unde: In tempore illo consurget Michel  princeps magnus; qui stat profiliis populi tui, etc. . Item: Immittet in isto prelio Angelus Domini in circuitu timentium eum et eripiet eos . Omnes enim iuxta apostolum, sunt administratorii spiritus in ministerium missi propter eos qui hereditatem capiunt salutis . Erigamus ergo arma securi, quia fortissimos nostre patrie et inuictos adiutores habemus. Unde sequitur: Profectus est de celo ad terram ille draco magnus, serpens antiquus, diabolus et Satan . Draco, propter malitiam; magnus propter immanitatem; serpens, propter occultas insidias; antiquus, propter diuturnitatem. Hic quotidie de celo in terram cadit, cum ab electorum cordibus expulsus,  deorsum fluens  reprobos in terra sapientes inuadit. Quibus sibi subiectis contra eos quos deseruit accusationem retorquet. Unde et Satan dicitur, quia id nomen aduersarius interpretatur. Utinam et de nobis non dicatur quod sequitur: Et non est inuentus amplius eorum locus in celo . Multi enim abeunt retro post professionem, in quibus diabolus ponit locum suum et sedem.



TIT. XLuI. De misericordia et fide purgantibus peccata.

Per misericordiam et fidem purgantur peccata . Id ait Salomon teneris et delicatis. Si enim lacrymas non habent, horrent labores, nesciunt ferre tribulationes, quomodo a fide se excusabunt  et misericordia? Quid misericordia suauius? quid fide iucundius? Hec oleum melius, illa lumen oculis. Hec ungit affectus, illa sensus illuminat et dirigit ut eas ad lumen a tenebris, quia misericordia sua impendens reddit debita; fides etiam gratis sine operibus indulgentiam impetrat. De misericordia dicitur: Date eleemosynam; et ecce omnia munda sunt uobis . De secundo: uade. Fides tua te saluum fecit . Unde hec duo merito iunguntur.



TIT. XLuII. De ineuitabili iudicio Dei quam sit tremendum, nisi ad misericordiam confugerimus.

Oculi Domini contemplantur bonos et malos in omni loco . Oculos hominum timuisti, oculos Altissimi non expauisti, de quo propheta: Ecce tu,  Domine, tu cognouisti omnia nouissima et antiqua . Neque ab oriente, neque ab occidente neque a desertis montium locus est fugiendi, quoniam Deus iudex est; et ita non usurpat sibi iudicium cum sit Deus; corrumpi non potest, quia iustus est; ei resisti non potest, quia fortis est, impetuose non iudicat, quia patiens est. uidit opera tua et excursus flagitiorum tuorum, et comminuit iram suam; celum non fulminauit, aqua non submersit, non absorbuit tellus. Et cum omnis terra sit plena gloria Dei, in gloriam eius tuam miseriam euomuisti, nec reueritus es presentem Deum et coram tanta munditia tuam immunditiam exercere. Ipse autem inquit: Ego autem tanquam non uidens.  Nunquid alicui ministrorum suorum qui iudices sunt ire eius in hoc ipsum constituti, reuelauit ignominiam tuam? Ecce uidet et tacet ne iudicat. uidet neque iudicat; uidet et uidere dissimulat. uocat, et non audis; promittit, et contemnis; minatur, nec metuis. Thezaurisas tibi iram in die ire . Licet autem multum sit patiens, nec irascatur per singulos dies oculus eius, sed peccantibus parcat, est tamen iudex iustus et fortis. Nunquid qui ita tacuit semper tacebit? An non legisti quia ad iudicium ueniet, patientiam abiiciens, humilitatem nesciens, ignorans misericordiam? Attendisti patienter tacentem; attende et impatienter loquentem. Sicut, inquit, parturiens loquar . uidisti dissimulantem, uideas et ob quecunque  minima minantem. uestigia, inquit, pedum meorum dinumerasti . Quis locus erit spei, cum uenerit iudex, qui stetit sub iudice, precinentibus tubis, clamantibus accusatoribus, ardentibus elementis? Ad cuius fugiemus auxilium, cum ignis, celum et terram furialibus miscebit incendiis? ueniet iste cum potestate et maiestate, non cum dulcedine et humilitate quia illic iustitia plena est dextera eius : qui hic misericordiam seminauit et sparsit. Tunc ille misericors oculus non parcet, nec miserebitur; sed percutiet et occidet. Peccatores autem quid? uidentes turbabuntur timore horribili, sed corrigibili: Audientes illud horrendum tonitruum: Ite, maledicti, in ignem eternum . Quis ergo es tu qui contemnis  diuitias bonitatis et patientie Dei? Scias iuxta Apostolum quod non euasisti iudicium Dei . Aspice ergo prius abundantiam peccatorum tuorum, secundo negligentiam, tertio in his Dei patientiam, quarto ad eius misericordiam oculos attolle. Licet peccaueris, neglexeris, et patientiam ad iram prouocaueris, paratus est misereri, cum uolueris reuerti. Adnitere, abolere et tegere peccata tua, et proiicere in profundum maris; nec erit mora inter confitentem et remittentem, quia benignus et misericors est. Sunt homines faciles ad iram, difficiles ad misericordiam, ac pedibus suis deuolutos non solum loqui, sed uel respicere dedignantes. Non sic Dominus iehsu. Libentius loquitur mecum quam cum eo quem inuenio, quoties quero. Occurrit cum  panibus fugienti; ubique pius, ubique dulcis, ubique cum magna multitudine dulcedinis sue. Non facit supercilium, oculos non obliquat; sed occurrit reuertenti; in amplexus ruit, iubet perferri stolam primam, dari in manum annulum, occidere uitulum saginatum in remissionem peccatorum, cum symphonia reduci ad superna gaudia. uides quam longa patientia, quam uelox in Deo misericordia: Longanimis, ait sanctus, et multum misericors . Absit ergo ut tanta misericordia abutatur ambulando in passione desiderii sui, sicut gentes que ignorant Deum! uos qui corpus Christi aut consecratis aut ministratis, Christi corpori electi seruire, ut cum imperatore sedeatis. Qua mente, qua conscientia  acceditis, ad sancta sanctorum quorum uita notabilis, fama contemptibilis, sermo habetur reprehensibilis? uerumtamen si aliquis tale aliquid in cubiculo conscientie complicauit, displiceat illud, et per confessionem deleat, et per penitentiam abluat; et ego eidem, nati nobis pueri  misericordiam repromitto qua nascetur in eo lux mundi, nec miseris misericordiam negabit, misericorditer natus misericors et miserator Dominus



TIT. XLuIII. De oculo lucerna corporis moraliter, id est de prelato.

Lucerna corporis tuis est oculus tuus . Hic est lumen Ecclesie prelatus. Si simplex et sine  macula fuerit, totum corpus Ecclesie bene regitur. Si nequam, si fornicator, si auarus, totum corpus tenebrosum erit; non ait nequam, sed tenebrosum. Quia non omnes eius nequitiam imitantur, quamuis tenebris inuoluantur, quia eorum lucerna exstincta est. Necesse est ergo ut oculus sacerdos uel episcopus sine macula sit, ut de eius moribus omnia membra illuminentur.



TIT. XLIX. De exitu Christi a Patre et reditu ad Patrem, et sapientie a corde et ad cor.

Exiui a Patre et ueni in mundum; iterum relinquo mundum et uado ad Patrem . Primus exitus sapientie est a sinu Patris, ad cor hominis secundus, dum induta uoce per eos egreditur et uenit ad aurem, ubi se exspolians per auditum cordi illabitur,  ut iterum mundum relinquens per cordis contemplationem ad Patrem reuertatur. In corde radicat, in homine pullulat, in aure torculatur, et iterum in cordis apotheca recipitur. uox est uestimentum sapientie. Unde scriptum est: Lingua sapientium ornat scientiam . Que non egreditur nisi induta, nec egreditur nisi exuta.



TIT. L. De quatuor in electione apostolorum notandis.

Non uos me elegistis, sed ego elegi uos et posui uos ut eatis et fructum afferatis, et fructus uester maneat . His uerbis quatuor nota: dignitatem, ubi dicit, elegi uos; officium, ut eatis; cautelam, et fructum afferatis; constantiam, et fructus uester maneant. Est dignitas in electione. Magnum enim est quod elegit qui non fallitur, dum elegit; maiusque  electum est opus ad quod elegit; maximum, quod in electos preelegit, est autem sensus: non uos me elegistis, id est nullo genere electionis elegistis, sed ego uos omni, sunt enim tres modi eligendi. Primus est electio, quando de multitudine malorum et bonorum eliguntur boni, ut de aceruo granum, de torculari oleum: quo genere electi sunt filii Isrel ex omni ratione in populum peculiarem. Secundus subelectio, qua de bonis eliguntur meliores, quomodo elegit filios Leui ad seruitium tabernaculi. Tertius modus est preelectio, qua de melioribus optimi eliguntur: quo genere elegit Aaron filios in sacerdotes. Ad hunc itaque modum: Primo uos elegit per aquam et spiritum ab uberibus infidelitatis.  Subelegit cum in sortem sanctorum uocauit; et in ordinem clericatus promouens characteristica quadam tonsura capitis a minoribus fidelibus segregauit. Preelegit autem cum posuit uos super capita hominum dispensatores familie sue, ut detis illi cibum in tempore suo. Magnum itaque quod elegit, maius quod subelegit, maximum quod preelegit. Quantum enim quod ad eleuationem manuum uestrarum, capita regum inclinantur omnes confitentur uos patres. Reges et regna munera offerunt, intercessores exspectant. Sed ue illis qui cum fuerint lapides sanctuarii, dispersi sunt in capite platearum . ue piscatoribus animarum, si inter malos pisces foris proiiciantur. ue operariis Dominice messis, si sicut palea sunt arsuri. Sequitur officium  in ambulatione. Posui, inquit, uos ut eatis. Quatuor sunt hominum positiones. Prima iacentium, quorum pars omnis quiescit. Hi sunt mali in mundo iacentes qui totam spem suam ponunt in incerto diuitiarum, aut quorum Deus uenter est , nec ponunt Deum adiutorem suum ; qui dicunt: Anima, habes multa bona reposita in annos plurimos. Quiesce, comede, bibe, epulare . Qui tales sunt prostrati iacent. Secunda est sedentium, quorum inferiores partes iacent, superiores laborant. Hi sunt boni coniugati, qui bene utuntur licitis, partimque Deo, partim seruiunt seculo. Tertia est stantium. Hi sunt contemplatiui quorum omnis pars laborat erigens se, cum naturaliter ad ima referatur, quorum conuersatio in celis est ;  cum Deo pacem ponunt, in terra pressuras habent quibus uiuere Christus est et mori lucrum . Quarta est ambulantium, quibus ex motu augetur labor. Hi sunt prelati, quibus imcumbit inter cetera hominum genera discurrere, et nunc his, nunc illis, nunc aliis, increpationem, exhortationem, concussionem tanquam annonam uerbi Dei erogare. Ambulans iehsu iuxta mare Galilee ut daret exemplum ait: Ite in orbem, etc. Electi ergo estis ut eatis. Ergo uobis periculosum est sedere, peremptorium iacere. Ite ergo excitare iacentes, et dicite: Surge qui dormis, etc. , ne fur repente ueniat et effodiat domum tuam. Si autem graui somno pressus ad manum tangentis non euigilauerit, clama, ne cesses , quia et Dominus magna uoce  suscitauit mortuum quatriduanum, adhibe minas quarum punctionibus lethargicus excitetur. Dura punctio si dicatur: Ignis non exstinguetur, uermis non morietur; ibi erit fletus et stridor dentium . Ab his transite ad sedentes; exhortantes eos ut proficiscantur: et dicite: Super flumina Babylonis illic sedimus et fleuimus dum recordaremur tui Ierusalem . Porrige manum pauperi, ne obliuioni detur dextera tua; si stare non ualuerit, nutanti appone manum et dic: Surgite postquam sederitis qui manducatis panem doloris . Ab his transeundum ad stantes, quibus necessaria consolatio. State, dicatis eis, in uiis uestris, uiriliter agite et confortetur cor uestrum, et sustinete Dominum  , qui sedebitis super duodecim sedes iudicantes duodecim tribus Isrel , ambulate nunc in uia mandatorum Dei: hic est labor officii uestri.

Sequitur de cautela in fructificatione: Et fructum, inquit, afferatis. Tres sunt fructus: trigesimus, sexagesimus, centesimus; subditorum, prelatorum, uirginum. Non sufficit prelato bonum esse nisi, quantum in ipso est, etiam alios bonos faciat. Non sine causa dictum reor: Et lucerna ardentes in manibus uestris . Subditis sufficit lucerna una in manu, quia pro se tantum rationem sunt reddituri. Prelatis non sufficit nisi utraque manu lucernam ferant. Inde cum dominus papa ordinat sacerdotem facit cum qui ordinatur in utraque manu ardentem  tenere cereum, ordinato presignans quod de cura sui suorumque summo Pastori rationem prestabit.

Sequitur constantia in continuatione: Et fructus, inquit, uester maneat, id est perseueret. Finis enim, id est uictoria, non pugna coronat. Unde preceptum est caudam cum capite offerre. Ad hoc etiam data est sacerdotibus tunica altaris. Ecce quot graduum culmen ascendistis, tot rationum uinculis alligati estis. Quis enim tot uinculis alligatur quot sacerdos, cum induitur ministraturus? Primo amictu fauces ligat: inde muciis conductis sub axellis pectus stringit. Tertio renes sub cinctorio arctat; ac si dicatur ei: Stringe fauces, id est pone custodiam ori tuo; stringe pectus, id est cogitationes male non ascendant in corde tuo; stringe renes, id  est crucifige carnem tuam cum uitiis et concupiscentiis. Orate autem illum sine quo nichil potestis, ut sicut uos elegit, ita iuuet, ut fructum afferatis, et fructus uester maneat. Amen.



TIT. LI. De duplici natiuitate, etc.

Omne quod natum est ex Deo uincit mundum . Due sunt natiuitates: una ex Deo, altera ex mundo. In quo quatuor nota, concupiscentiam carnalem, affluentiam temporalem, rationem naturalem, et gratiam spiritualem. Concupiscentia carnis concordat cum mundo, sequitur eum et pacem habet cum eo, quoniam duo prima facile simul currunt. Ratio naturalis dissentit, resistit mundo et cum eo pugnat; sed uincitur, et ita fit homo natus, in mundo existendo; cum autem ex Deo donatur  gratia spiritualis, ratio que prius sola duobus non poterat resistere, iuuatur, et uincitur mundus et concupiscentia refrenatur. Gratia autem Dei est, iuxta Apostolum, per fidem Iesu Christi super omnes qui credunt in eum, potestate filios Dei fieri, qui nati sunt ex Deo uincunt mundum . natura repugnat, fides uincit, pax regnat. Nunc uidendum est qui uincant, due sunt hominum species, que mundum triumphant. Tertia uincitur a mundo. Hinc sunt Maria, Martha, Lazarus in una domo. Maria optimam partem elegit , quia nemo tutius, facilius, celerius, mundum uincit quam qui ipsum totum deserit, despicit. Qui autem mundana tractat, pietatisque actione ministrat, et erga plurima turbatur, sicut Martha, laboriose, periculose,  diuque pugnat; sed gloriose triumphat. Hostem ergo Maria declinat sapienter, Martha aggreditur fortiter. uincit fuga Maria, Martha pugna. Lazarus uero, qui nec declinat nec pugnat oneratus terrene affluentie aggere, in concupiscentia carnis sepelitur, absente uirtute, id est Christo. Nam, ut inquit Martha ad Iesum: Domine, si fuisses hic, frater meus non fuisset mortuus . Nunc quinam uincat et quibus uidendum est. Mundum, inquit, uincit . Mundi nomine tria comprehendit. prudentiam carnis, que est inimica Deo; sapientiam seculi, que est stultitia apud Deum; presumptionem spiritus, que est apostate a Deo. Hec uincuntur castitate, humilitate, caritate. Prudentia carnis  animam exhortatur, dicens: Anima, habes multa bona posita in annos plurimos, quiesce, comede, bibe, epulare . Hanc exsuperat temperantia, que castigat corpus et sub anima in seruitutem redigit et facit membra corporis arma iustitie Deo. Sapientia huius seculi querit que sua sunt, quod sibi utile est tantummodo curat. Hanc conculcat caritas, que non querit sua sed que Iesu Christi ; non quid sibi, sed quid aliis utile pensat. Presumptio spiritus, dum aliis querit preesse, Deo dedignatur subesse. Super hanc eleuatur humilitas, que ut Deo melius possit subiici, nulli uult prefici. Omne ergo quod natum est ex Deo uincit mundum , id est carnis prudentiam, seculi sapientiam, et spiritus presumptionem: castitate, caritate,  humilitate.



TIT. LII. De tribus celis, terris et testimoniis in eis, iterum aliter.

Tres sunt qui testimonium dant in celo . Tres sunt celi, tres terre, tria testimonia. Primum celum Deus. In hoc plene et summe perfectionis testimonium dat potentia, sapientia, benignitas, Pater, filius et Spiritus sanctus, et hi tres proprie et principaliter unum sunt , ex quo omnia, in quo omnia, per quem omnia. Secundum celum Angeli. Unde Rorate celi desuper , in quo testimonium dant felicitatis, uirtus, ueritas, caritas, et hi tres unum, quoniam ex uno unum sunt, de potentia Dei uirtus, de sapientia ueritas, de benignitate  caritas. Celum tertium spirituales uiri qui enarrant gloriam Dei; in quibus dant testimonium iustificationis, fides, spes, caritas. Et hi tres ideo unum, quia ex uno. Fides de sapientia illuminat ad ueritatem; ignis de Spiritu sancto inflammat ad caritatem: et per hec duo spem habemus perueniendi ad Patrem.

Prima terra est populus penitens, terra sancta, in hac testimonium remissionis dant spiritus, aqua, et sanguis, id est compunctio, confessio, remissio. Spiritus sanctus scrutans corda et renes, dum de peccato, iustitia et iudicio peccatorum arguit, nimirum penitentia pungit. Ideo spiritus illam significat quam dat. Aqua significat confessionem, quia in  confessione peccata lauantur; quam sepe manifestant riui oculorum. Bona est confessio oris, melior oculorum, optima operum. Spiritum ergo compunctionis, aquam intellige confessionis. Sequitur sanguis remissionis, sine sanguine enim non fit remissio. Et hi tres unum, quia ab uno a quo omne datum optimum . Terra autem media in opere Ade maledicta: que scinditur uomere comminationis, perfunditur rore promissionis, spinas et tribulos germinans: tres habet testes perditionis: concupiscentiam carnis, concupiscentiam oculorum, superbiam uite. Terra ultima damnationis eterne habet testes ignem inexstinguibilem, uermem immortalem, uel damnatorum carnem incorruptibilem; et ex his desperationem. Quia si substantialis ignis uel uermis  esset terminabilis, posset quoque pena esse temporalis.



TIT. LIII. De tribus donis Dei in homine.

Omne datum optimum et omne donum perfectum desursum est, descendens a Patre luminum . Tria sunt dona Dei in homine: Primum nature, quo subsistit; secundum gratie, quo eum meretur; tertium glorie, quo cum eo glorificatur. Omnia tamen sunt gratie. Per prima dona nature homines sumus; per dona gratie, iusti; per dona glorie erimus beati. Per prima, liberi a peccato creati; per secunda, de peccato liberati; per tertia, contra peccatum confirmati. Dona nature, memoria, ratio, uoluntas; quibus prestamus brutis animalibus. Dona gratie, fides, spes, caritas: quibus demones superamus.  Dona glorie eterna et uera felicitas, felix et eterna ueritas, uera et felix eternitas: quibus angelis equamur. In donis nature et gratie quedam sunt minima, quedam media, quedam magna. Prima sunt corporis pulchritudo, sanitas, et cetera, cum illis que ad corpus sustentandum pertinent: que si non abundant non obest, sed sepe prodest. Secunda sunt anime, sicut ratio, mens, uoluntas: que si uigent prosunt quidem sepe ad salutem, sed nunquam nisi eis bene utamur. Tertia dona sunt bonus usus istarum dotium, que uirtutes dicuntur. Sine primis bene interdum utimur; ceteris sine secundis raro; nunquam sine tertiis. Omne bonum est a Deo. Bonis bene utitur uirtus, abutitur uitium. Hec bona uel dona aliquando a Deo descendunt ad  hominem, et tunc munera sunt; aliquando ab homine ascendunt ad Deum; et tunc merita. Aliquando homo ascendit ad dona, et tunc premia sunt et fructus laboris. Itaque Dei dona sunt, prima, secunda, tertia: munera, merita, premia. Munera et merita ascendunt ad premia, et nos ascendimus ad ea. Omnia tamen a Deo descendunt, quia omnia eius dona sunt. De munere ascendimus ad meritum, de merito ad premium. Munus est simplex donum; meritum donum super donum, descendens a Patre luminum. Ex ipso enim donum, ex dono meritum, ex merito premium: et Deus ipse per primum uenit ad te. In secundo laborat tecum; in tertio requiescis in ipso. Itaque Deus est donum tuum; totumque  bonum tuum est donum eius, descendens a Patre luminum. Tu diuisiones accipis, ipse non diuiditur, participas ipsum in te, quia semper integer et idem manet in se: Apud quem non est transmutatio nec uicissitudinis obumbratio , Unde in te uariatur, qui in se non mutatur.



TIT. LIu. De triplici forma mundi: et de triplici uetustate et eius remediis.

Nolite conformari huic seculo; sed reformamini in nouitate sensus uestri, ut probetis que sit uoluntas Dei bona, et beneplacita et perfecta . Mundus triformis est: Prima forma nobis congratulatur flore prosperitatis per delectationem; secunda qua nos deosculatur honore dignitatis per prelationem; tertia qua nos amplexatur amore potestatis per  dominationem. Per primam nos fatigat, per secundam uincit, per tertiam uictos ligat. Sunt autem oscula mundi similia osculis Iude. Iudas Christum osculo tradidit in manus Iudeorum; mundus, sequaces sui in potestate demoniorum. Iudas dixit Iudeis: Quemcunque osculatus fuero, ipse est; tenete eum . Mundus dicit diabolo et angelis eius: Quemcunque osculatus fuero, ipse est, damnate eum. Salubri ergo consilio monet nos Apostolus: Nolite conformari huic seculo , sed cur? quia triformis est, et tribus modis illi conformamur: per delectationem prosperitatis in luxuriam, per ambitionem dignitatis in superbiam, per abusionem potestatis in uiolentiam. Prosperitas emollit, dignitas extollit, potentia in ruinam compellit.  Hec sunt uitia que prius euellit, dicens: Nolite conformari huic seculo. Quasi dicat: Declinate a malo. Secundo uirtutes inserit, subiungens: Sed reformamini in nouitate . Quasi dicat: Et facite bonum: Cum dicit in nouitate, uetustatem notat precessisse, que triplex est: Prima est in corde, carnis desideria per cogitationem: secunda est in ore, arrogantia per locutionem; tertia in opere, flagitia per exhibitionem. Si non esset uetustas in corde, non dixisset: Renouamini in spiritu mentis uestre . Si non esset arrogantia in ore, non diceret: Ut omne os obstruatur et subditus fiat omnis mundus Deo . Si non esset in opere, non diceret: Exhibuistis membra uestra seruire immunditie et iniquitati ad iniquitatem, etc. .  Ecce triformis uetustas in imagine ueteris hominis, quam sicut portauimus, portemus imaginem celestis , que triformis est: amor equitatis in corde, contra carnis desideria, confessio humilitatis in ore contra arrogantiam, innocentia simplicitatis in opere contra flagitia.



TIT. Lu. De triplici proprietate lapidis et amoris, et de bono et malo pastore.

Dixit Dominus Petro: Petre, amas me?  Tres sunt proprietates lapidis: Sunt enim solidi, asperi, edificio apti. Solidi eos designant qui non cedunt uitiis; asperi, eos qui aspere uiuunt; edificio apti, eos qui uirtutibus proficiunt. Ille ergo Petrus est qui uitiis non cedit, aspere uiuit, uirtutibus  proficit. Tria quoque considerantur in amore, ut proximum non negligat, seipsum diligat, Deum in partem  eligat; proximum diligat, plusquam proximum se, Deum plusquam se. Cui he proprietates lapidis et amoris sunt, se esse Petrum uere fatetur. Tertio dicit Dominus: Pasce oues meas . Forma pasce, doctrina pasce, oratione sancta pasce. Petrus factus pastor boni pastoris prosequitur formam tribus modis; pascit seruos correctione in uirga penitentie, pascit mercenarios consolans mercede iustitie, pascit filios erudiens gratia obedientie. Pastores autem malis aliis designantur proprietatibus. Sunt enim lapides duri, sicci, gelidi. Duri crudelitate, carentes spiritu mansuetudinis; sicci ariditate, non habentes humorem  gratie; gelidi, igne Spiritus sancti non calentes. Hi, dicente ter Domino: Amas me, non uere respondere possunt; Amo te aut me. Proximum enim talis odit ex malitia, seipsum ob pigritiam negligit, ex auaritia Deum non colit: In proximum nocens ex despectu; in se pestilens ex defectu; in Deum presumens ex contemptu. Hi audientes: Pasce oues meas, pascunt eas peruerse tribus modis: Operis forma, docentes male uiuere per transgressionem facti; uerbi doctrina, docentes caute fallere per abusionem facti; orationis opere, docentes causas agere per contemplationem nummi. Prelati ergo mali sic pascunt oues Christi pro se, imo sic depascunt, uellus abstrahunt, lac bibunt, carnes corrodunt. Considerans autem quod pastor a pascendo  dicitur, ne sit pastor uel nomine tantum, ex toto negligit gregem, et omni studio pascit uentrem, idque modis tribus. Suaui ciborum sapore condito, ut bene sapiat gustui; delectabili odore aromatico, ut bene redoleat odoratui; desiderabili nitore mirifico, ut placeat aspectui. Ecce Nabuzardam coquus Pharaonis, qui muros deiecit Ierusalem. Gulositas enim corpus animam et mentem, quasi ciuitatem quamdam destruit.



TIT. LuI. De optima parte eligenda.

Maria optimam partem elegit . Optimum dicitur excessu duorum. Bona est castitas coniugalis; melior, continentia uidualis; optima, pudicitia uirginalis.



TIT. LuII. Quomodo succingi deceat ad uiam, accingi ad prelium, et precingi ad mensam, et de zona qua cingamur.


Sint lumbi uestri precincti . Succingimur ituri, accingimur preliaturi, precinguntur ministraturi. Hec tria tribus debentur in ecclesiasticis disciplinis, uie, pugne, mense. uie cursum, pugne conflictum, mense ministerium. uia est operum, pugna est hostium, mensa sacramentorum. Succingi ergo debemus ad uiam cingulo patientie, accingi ad pugnam gladio penitentie, precingi ad mensam linteo continentie. Spectat quod dicitur Petro: Alius te cinget  ad cingulum patientie. Ad penitentie pugnam: Qui non habet gladium,  uendat tunicam et emat gladium , id est relinquat conuersationem mundi, et assumat penitentie fructum. Ad linteum continentie feminalia linea Aaron et filiorum eius. Hec tria scilicet, cursum in uia, bellum et ministerium, Paulus et in se exhibuit et alios docuit. Cucurrit enim, dicens: Curro non quasi in incertum ; et: cursum: consummaui . Currere docuit, dicens: Sic currite ut comprehendatis . Pugnauit, dicens: Sic pugno non quasi erem uerberans ; et item: Bonum certamen certaui, etc. . Pugnare docuit, dicens: Omnis qui in agone contendit ab omnibus se abstinet . Ministrauit, dicens: Ministri Christi sunt et ego . Ministrare docuit, dicens: Ut non uituperetur  ministerium nostrum . Succincti igitur ad uiam a quatuor eius impedimentis caueamus. Est enim uia aspera, ruinosa, cliuosa, lutosa. Aspera, lapidibus laborum; ruinosa, uallibus defectuum; cliuosa, collibus successuum; lutosa, paludibus uoluptatum. Lapidibus offendimur, ruinis cadimus, paludibus demergimur. Accede ad pugnam et accingere gladio tuo super femur tuum : Militia est enim uita hominis super terram . Pugna hec hostium est superabilium, licet immortalium. Hi triplicem contra aciem instruunt. Prima est suggestionum, secunda occasionum, tertia occupationum. Suggestionum impugnat, occasionibus expugnat, occupationibus ligat. Suggestiones turbant affectus, et aduocant in auxilium delectationes  et consensum: quibus uincit et non uincitur nisi occurratur, acies prima. Occasiones sensus impediunt et considerantur ex loco, tempore, et persona. Locus solitarius prebet audaciam; tempus nocturnum, confidentiam; persona luxuriosa et impudica ansam. Hec sunt fugienda, ut non uincat acies secunda. Occupationes actus confundunt, et consistunt circa duos actus, scilicet publicos, ut sunt administrationes extrinsece prelatorum, abbatum et consimilium: et actus priuatos, ut scribere, pingere et huiusmodi. Hec si quis inoffenso pede pertransit, de tertia turma triumphat. Prima acie uidelicet suggestionum, uicta est turma ; secunda, id est, occasionum, capta est Dina ; tertia, que est occupationum, corrupta  est Thamar soror Absalonis ab Ammon . Per uiam et pugnam uocaris ad mensam  cui quoniam ministraturus accedis, sint lumbi tui precincti linteo continentie; nam per linum munditia carnis, per lumbos luxuria designatur. Ad hanc lumborum restrictionem tria hec uerba uim suam legimus accommodare, ut iubeamur succingi, accingi et precingi. Succincti lumbos uestros in ueritate : ait Apostolus: Et Dominus ad Iob: De turbine accinge sicut uir lumbos tuos . Et in Euangelio: Sint lumbi uestri precincti. Hoc linteum continentie significat lumbare illud lineum prophete quod primo posuit super carnem suam; inde tulit et posuit in flumen Euphrate,  cumque reuerteretur ut tolleret, computruerat ut nulli usui aptum esset . Lumbare super carnem est continentia refrenans eam: ponitur in flumen, quando relaxatur in fluxa seculi uoluptate. In ea computrescit, quando inter carnales delicias continentia dissoluitur et perit. Nullique usui est iam lumbare aptum, quia neque Deo neque hominibus acceptum. Hoc lumbare significat zona pellicea Ioannis et Elie. Nam uterque zonam pelliceam super lumbos legitur habuisse. Duo sunt lumbi, uoluptas permissa et illicita. Permissa in coniugatis; illicita in solutis et deuotis. Precingendus est lumbus coniugatorum, ne ad aliam accedant; solutorum, ne aliquam tangant nisi ducant, deuotorum ne tangant uel ducant. Hi precingi maxime debent, ut qui seruiunt  Domini mense. Mundamini inquit qui fertis uasa Domini . Huic mense qui ministrant precingant se zona Ioannis et Elie, id est continentia, quam quidem habuerunt et habent, ut uirgines perpetuo continentes. Quidam prius non habuerunt, sed nunc habent, ut penitentes; quidam nec habuerunt nec habent, ut in luxuria permanentes. Qui tenet teneat, quia beatus qui tenebit; qui non habuit, emat; qui perdidit, redimat. Presto est uenditor qui corium suum exposuit ad uendendum, et de proprio non de alieno largas in cruce fecit corrigias. Et pretium huius zone modicum erit: duo tantum denarii, oratio et ieiunium. Hoc genus demoniorum, inquit idem uenditor, non eiicitur nisi in oratione et ieiunio . Hi autem denarii  probi non falsi sint, quia qui reprobam pecuniam soluit, non se liberat. Nummorum autem probitas in tribus consistit. Materia, pondere, figura. Materia est caritas, que auro comparatur; pondus spes, que a terrenis subleuat; figura fides, que signum crucis frontibus nostris imprimit. Hanc monetam dicit Apostolus ualere, dicens: Omnia opera uestra in caritate fiant . Et quod extra hanc materiam fabricata sit falsa ostendit, dicens: Si distribuero in cibos pauperum omnes facultates meas; et si tradidero corpus meum ita ut ardeam; caritatem autem non habuero, nichil mihi prodest . Sine figura fidei non est uera. Impossibile est, ait idem Apostolus, sine fide placere Deo . Si ergo unum defuerit a ieiunio et oratione tua, crimen  false monete incurris, quod est uiuorum exustio. Si enim falsam monetam Deo obtuleris, perpetuis ignibus concremaberis. uide ergo ut oratio tua dirigatur in conspectu Domini, et ieiunium tuum sit acceptum. Alia est oratio Tullii, alia Pharisei, alia publicani, Tullii demulcet, Pharisei exacerbat. Non sum  sicut ceteri hominum, etc. . Iusti impetrat; que si sit assidua multum ualet. Sit ieiunium tuum quod eligat Deus, non sicut faciunt hypocrite tristes ut appareant ieiunantes; sed unge caput, id est, mentem oleo letitie, laua faciem lacrymis penitentie . Sed est zona pellicea quam iuberis redimere, sic formanda. Primo separanda a carne per uotum, ut incidatur gladio quem uenit Dominus mittere in terram: Quo separantur  quique a domo, filius a patre, filia a matre, nurus a socru . Secundo aspergenda sale per metum, ne corrumpatur, quia sal uermes fugat, et timor Domini expellit peccatum. Tertio exsiccanda sole per desiderium, ne dissoluatur, quia sol exsiccat, et desiderium inflammat. Quarto ungenda oleo per gaudium, ne frigescat, quia gaudium conscientie letum et hilarem facit. Gloria, inquit, Apostolus nostra hec est testimonium conscientie nostre . Quinto radenda ferro per zelum ne sordeat, quia zelus etiam in aliis libidinis perimit sordes. Sexto coloranda est minio, per bonum testimonium, quia testimonium bone fame coloratum et acceptabilem hominibus facit. Hac ergo zona de corrigia  carnis crucifixi, duobus iam dictis denariis sic empta, si precinxeris lumbos tuos, secure ministrabis in mensa Domini.



TIT. LuIII. De surditate, morte et paupertate triplici.

Surdi audiunt, mortui surgunt, pauperes euangelizantur . Surditas tribus modis prouenit. Mors tribus modis inualescit. Paupertas in tribus consistit. Surditas prouenit ab ineunte natiuitate, ab accidenti infirmitate, a deficiente etate: hec autem surditas est naturalis. Est alia spiritualis, que in eo comprobatur quod tribus modis locutus est Deus, nec eum audiuimus. Locutus est lege nature, figura Scripture, uerbo rei uenture. Lex nature locuta est in corde, scripta in opere: uerbum rei in homine.  Ab hac triplici surditate Dominus nos triplici excitat uocatione, ter uociferans: uenite, uenite, uenite, Prima uocatio: uenite, filii audite me . Secunda: uenite ad me, omnes qui laboratis et onerati estis, et ego reficiam uos . Tertia: uenite, benedicti Patris mei, percipite regnum . Prima uocatio surditatis nostre soluit torporem; secunda auribus audiendi reparat uigorem; tertia, audita conseruat per tenorem. Mors tribus inualescit: necessitate, infirmitate, efferitate. Naturaliter scilicet per senium, accidentaliter per febrem, crudeliter per uenenum et ferrum. Similiter mors spiritualis tribus modis inualuit per affirmationem, per dubitationem, per negationem. Dominus affirmauit, dicens: Quacunque hora comederis morte  morieris . Mulier dubitauit, dicens: Ne forte moriamur . Diabolus negauit, dicens: Nequaquam moriemini . Est igitur mors triplex: praui consensus, praui operis, praue consuetudinis. Prime mortis causa est quod Adam abiuit in consilio impiorum . Secunda quod stetit in uia peccatorum . Tertia quod sedit in cathedra pestilentie , corrumpens alios per exemplum. Dominus ab hac triplici morte tribus modis nos suscitauit, compunctione, confessione, afflictione, ut sit compunctio per amaritudinem spiritus contribulati; confessio in ueritate sermonis prolati; afflictio in asperitate corporis macerati. Paupertas in tribus consistit, quia alia est simulatoria, alia necessaria, alia  uoluntaria. Simulatoria in hypocritis; necessaria, in egenis; uoluntaria, in electis. Prima infert damnationem, secunda expiationem, tertia remunerationem. Sustinentes paupertatem necessariam consolatur Dominus per prophetam: Noli, inquit, timere; non confunderis, paupercula, tempestate concussa . Unde patet quod euadit damnationem, non tamen meretur coronam. Unde subdit: Excoxi te, sed quasi non argentum . uoluntaria uero primam habet coronam. Hec est in spiritu. Simulatoria est ex uoluntate, sed non ex ueritate: ideo nec in spiritu. uoluntas autem sine spiritu est sicut corpus sine anima, quod cadit, putrescit, soluitur in puluerem. Dum autem homo humiliatur in spiritu suo, ut de se in nullo presumat, incipit deficere  eius spiritus et Deo adheret et tunc unus spiritus cum eo efficitur; spiritus siquidem uoluntatem eius aspirat et implet, et uoluntas sic effecta spiritualis solet dici spiritus: et hec est paupertas spiritu, id est, uoluntate spirituali. Similiter est possessio triplex: alia perniciosa in auaris, alia otiosa in conuersis tepide, alia onerosa in deuotis. De perniciosa dicit Apostolus: Omnes qui uolunt diuites fieri, incidunt in tentationes diaboli . Otiosa in illis qui nil habentes exterius, multas sibi interius proponunt possessiones, tanquam somniantes. De onerosa: Non potestis Deo seruire et mammone etc. .


De tribus tristibus fugiendis aut in gaudium conuertendis.

 Tristitia uestra uertetur in gaudium . Tristitia que uertitur in gaudium triplex est. Nam preterita peccata damnat, presentia diiudicat, occurrentia uitat; damnat per penitentiam, diiudicat per discretionem, uitat per prouidentiam. Ex penitentia de preteritis assequitur ueniam, ex discretione de presentibus tutelam, ex prouidentia de futuris cautelam. Preterita delentur per ueniam, quasi non fuerint; presentia uincuntur per displicentiam, ut nil nocere possint; futura excluduntur per cautelam, ut nunquam sint.



TIT. LIX. Cur ter dictum: »Pasce oues meas.«

Pasce oues meas . Ter dictum est, quasi dicat: Pasce seruos, pasce mercenarios, pasce filios. Seruos corriges uirga directionis; mercenarios, consolans  mercede iustitie; filios, erudiens gratia obedientie: adiungens modum in correctione, abundantiam in consolatione, suauitatem in persuasione.



TIT. LX. De refectione spirituali, et de arbore paradisi et fermento ueteri.

Expurgate retus fermentum, ut sitis noua conspersio, sicut estis azymi . Ad epulas diuinas et ad refectionem anime nos inuitat Apostolus: ad quas inuitata sponsa Dei, umbram quam desiderauerat se accepisse gaudens, dicebat: Sub umbra illius quem desideraueram sedi; et fructus eius dulcis gutturi meo . Est enim in medio paradisi arbor uite, dans umbram, folium, fructum. Paradisus iste conuentus est religiosorum, congregatio monachorum.  Sumus et nos, si tamen congregati sumus corde, et non solo corpore, ad glorificandum Deum. Si enim dissentio est in mentibus, nichil prodest corporibus congregari; nam potius dissensio dicendi sumus quam congregatio. Quod si datum fuerit desuper ab eo qui facit unius moris habitare in domo, illud donum perquam iucundum, quod est habitare scilicet fratres in unum, in dilectione, caritate et unitate, tunc uere paradisus, id est hortus uoluptatis Dei sumus, in quo Deus congaudet et delectatur, tuncque habitat in nobis. In medio talis paradisi est arbor uite, id est Christus dans uitam. Quod ipse promisit: Ecce ego uobiscum sum omnibus diebus usque ad consummationem seculi . Quia ubi duo uel tres congregati fuerint in nomine  meo, ibi sum in medio eorum . Arbor ista, id est Christus, dat umbram, folium, fructum: Umbram protectionis, folium preceptionis, fructum eterne retributionis. Dat umbram, nos in circuitu protegendo; a dorso, peccata preterita condonando; a facie, ab imminentibus malis custodiendo; a dextris, protegendo ne nos prospera extollant; a sinistris, ne aduersa conturbent. Post umbram sequitur folium preceptionis, qua retrahit a malo et trahit ad bonum. Quod est: Fac bonum et declina a malo . Post umbram et folium est fructus retributionis, in qua satiabitur in bonis desiderium nostrum . Sedet igitur sponsa sub Dei umbra diuine protectionis, folium ipsius preceptionis per obedientiam recipiendo, et per spem fructum  eterne retributionis exspectando. Sedet autem super fenum cum quinque millibus in deserto a Domino saturandis, id est super quinque sensus corporis, carnem, que feno significatur, domando, aut sedet super scabellum, quo mundus notatur, ipsum et eius desideria comprimendo; aut cum Rachele super idola Laban, diaboli fallacias reprimendo. Isti sunt tres homines pessimi, uetus fermentum illud misere anime conficientes. A quo nos Apostolus precipit expurgari, dicens: Expurgate uetus fermentum. Hoc uetus fermentum consistit in tribus - in uoluptate, uana gloria, superbia. Diabolus superbiam dat, mundus apponit uanam gloriam, caro miscet uoluptatem: et simul faciunt uetus fermentum, id est ueterem hominem. Prima  pars huius fermenti est mala, secunda peior, tertia pessima. Beatus, qui abiicit superbiam diaboli; perfectior, qui uanam gloriam mundi; perfectissimus, qui carnis domuerit uoluptatem. Samson leonem uicit, et Philistheos debellauit; sed eum uxoris frangit mollities. Leo est diabolus, qui circuit tanquam leo rugiens, querens quem deuoret. Philisthei sunt mundus et secularis uita. Uxor est caro. Samson leonem occidit, dum quilibet spiritualis diabolo abrenuntiat. Philistheos uincit qui mundanam uitam respuit; sed ab uxore decipitur dum a carne superatur. Dormit in gremio uxoris, qui carnis curam facit in desideriis. Tunc insurgunt Allophyli, ueniuntque spiritus maligni, capillos incidunt,  id est uirtutes tollunt, oculos eruunt, id est lumen Christi auferunt, et ad molam, id est in circuitu rerum labentium ponunt, ut sit inter illos de quibus dicitur: In circuitu impii ambulant  Ecce quod deducit prima pars fermenti uoluptas carnis. uideamus quo et alie due infectiones, uana gloria et superbia pertrahunt. Iste enim due sunt due filie Lot, que ipsum, postquam Sodomam exiuit, uxorem reliquit et Segor, pusillam ciuitatem in qua saluari poterat, ad cacumina montis sequuntur, et ipsum inebriant; qui ebrius filios generat, qui non intrant in Ecclesiam Dei. Lot iste monachum notat, qui Sodome flammas, et uxoris, id est carnis, que retrospexit, ac etiam licitam secularium uitam, in qua potuisset  saluari, deserit, et ad cacumen perfectionis monastice professionis ascendit. Sed in perfectionis statu due filie de patre quasi de se generant filios, id est talia opera que non intrant in Ecclesiam Dei. Ecce quo pertrahant secunda et tertia pars fermenti. Nos itaque, fratres, ne per carnem oculos et lumen Christi perdamus, per superbiam et uanam gloriam a celesti gloria excludamur, expurgemus uetus fermentum, superbiam per humilitatem domando, et uanam gloriam per puritatem recte actionis abiiciendo, et uoluptatem carnis per abstinentiam mortificando, ut simus noua conspersio, nouus panis absque fermento, qui datur populo exeunti de Aegypto, qui apponitur Elie fugienti malam Iezabel reginam . Mala regina est caro, que, carnalibus  desideriis dedita, uirtutes querit occidere et illis dominari. Hec persequitur Eliam et quemlibet spiritualem qui concupiscit aduersus spiritum. Elias hanc fugit, concupiscentiam eius relinquendo. uenit in Bersabee Iuda ad confessionem, ubi est puteus gratie septiformis Spiritus, et dimittit ibi puerum suum, relinquit in confessione puerilem sensum et puerilia opera cum apostolo euacuans que erant paruuli, abit in desertum, id est mundi contemptum; dormit sub umbra iuniperi, id est quiescit a uitiis; sub duris penitentie operibus uigilat, et panem subcinericium manducat, quia dum quiescit a uitiis, duris premitur penitentie spinis, et dum uigilat, dura ei proponuntur et aspera. Panis enim subcinericius est uita penitentie. In pane enim uita, in cinere  notatur penitentia. Post primum somnum dormit, et iterum uigilans ambulat ad montem Dei Horeb. Primus somnus est pausa a uitiis; secundus, quo requiescunt sancti a laboribus suis in Domino mortui, et perueniunt ad celsitudinem glorie in fortitudine panis subcinericii, id est uite penitentialis, qua se pro peccatis affligunt. Hic panis est proprie monachorum. Ipsis enim non indicuntur, nisi dura et aspera. Panis proponitur cum cinere, id est uita cum penitentia, qua macerare seipsos debent per sacrificium cordis contriti et sacrificium carnis mortificate, ut perueniant ad sacrificium corporis Christi. Quod ut assequantur, precedat sacrificium humilitatis in mente, afflictionis in carne, ut habeatur  deuotio in uiui Agni immolatione. Etenim Pascha nostrum immolatus est Christus . Qui immolatur quia ipse est Agnus qui decima die tolli, quarta decima precipitur immolari. Quid non crudus, non aqua coctus, sed igne assus editur?  In denario sumitur propter Decalogum ueteris Testamenti; et in quaternario propter quatuor Euangelia Agnus ergo qui tollit peccata mundi , decima luna tollitur, quia in ueteri Testamento uenturus predicitur, et in quarta decima immolatur, quia in Nouo Testamento crucifigitur. Hic a tribus generibus hominum tripliciter manducatur. Manducatur enim crudus, aqua coctus, igni assus. Primum genus hominum infideles erant, secundum, stulti fideles; tertium, boni fideles. Infideles crudum, stulti fideles  aqua coctum, boni fideles igni assum. Crudus manducatur, dum purus homo creditur; aqua coctus, dum creditur etiam Deus; sed quomodo de uirgine nasci, et Deus homo fieri potuit per humanam sapientiam discutitur. Tunc enim coquitur in aqua, dum inuestigatur humana sapientia. Igni autem assus comeditur, cum Deus et homo passus creditur, et igne Spiritus sancti conceptus et natus. Agnus enim assus Christus est passus. Infideles enim quasi crudum sine sapore glutiunt, qui Christum purum hominem sentiunt; stulti fideles aqua coctum accipiunt, quia humana eum sapientia inuestigare presumunt, et boni fideles agnum assum sibi incorporant, qui Christum Deum et hominem Spiritus sancti operatione fideliter edentes, corpus eius et  sanguinem deuote suscipiunt.



TIT. LXI. De triplici transmigratione et nube.

uiri Galilei quid statis aspicientes in celum? Hic iehsu qui assumptus est a uobis in celum, sic ueniet, etc.  Galilea transmigratio interpretatur. Hec triplex est: alia enim est in carne, alia in penitentia, alia in caritate. Transmigratio in carne triplex, à bono statu in delectationem peccati, a delectatione in operationem, ab operatione in consuetudinem. Transmigratio quoque in penitentia triplex est: a peccato in cordis contritionem, a contritione in oris confessionem, a confessione in operis satisfactionem. Transmigratio in caritate itidem triplex est; a bono dolore penitentie in iucunditatem iustitie;  a bono opere iustitie in spem et fidem glorie; a contemplatione fidei et spei ad contemplationem rei. Bona est quidem penitentia; sed quandiu secum loquitur in amaritudine sua non est iucunda; cum uero ceperit operari, ut iam timor peccatorum absumatur a desiderio eternorum, mox a bono doloris transmigrat in bonum iucunditatis. Prima igitur transmigratio in caritate est a bono penitentie in bonum iucundum iustitie; secunda, a bono opere iustitie in contemplationem fidei et spei; tertia a contemplatione fidei et spei in contemplationem rei. Primi horum omnium transmigratores sunt carnales, quia in carne sunt et secundum carnem ambulant. Secundi sunt rationales, qui in carne sunt sed secundum carnem non ambulant. Tertii  mere spirituales, quorum conuersatio in celis est . Istis duobus posterioribus transmigratoribus dicitur: uiri Galilei, etc. Isti enim Deum uident ascendentem; sed aliter primi, aliter secundi: quia dupliciter ascendit Deus, in uoce tube et in iubilo. Penitentibus ascendit in uoce tube caritatiuis in iubilo. In tuba ascendit penitentibus, quando timore Dei horribiliter intonante peccator resipiscit. In iubilo ascendit caritatiuis tribus modis: Iubilus enim alius in corde, alius in ore, alius in opere. In corde iubilat qui conceptam letitiam uoce non potest exprimere, nec tamen potest uocem reprimere. In ore iubilat qui subtilia de Deo cogitans in ipso anhelat proficere, et cogitur deficere, In opere iubilat qui ad diligendum Deum tota uirtute  suspirat, cum hoc in presenti plane facere nequeat; nam in uisione fidei non quantum in uisione Dei diligitur. Hos modos innuit Psalmista, dicens: Iubilate Deo, omnis terra; cantate, exsulate, et psallite . Cantate iubilo oris, exsultate iubilo cordis, psallite iubilo operis. In caritate ergo ascendit Deus in iubilo ad amplectendum. Eum Galileus uerus aspicit, ut eum iubilare faciat ascendens Deus in nube. Nubes alia bona, alia mala. Mala triplex est: Prima uoluptatis, secunda iniquitatis, tertia phantasie. Prima est lutosa, quia hominem fedat; secunda fumosa, quia unde uoluptates postponit, auaritiam autem et ceteras nequitias tenet, deterior efficitur, et quasi fumus oculum, ita excecat rationem; in tertia uero nube, scilicet  phantasie, ii qui nubem uoluptatis et iniquitatis euaserunt in orationibus perturbantur. Contra has nubes Dominus ascendit in bona nube. Et hec triplex est: alia tonitrui, alia pluuie, alia diei. Prima horrida, secunda humida, tertia lucida. Horrida terret, humida rigat, lucida illuminat, ostendendo quantum sit iustis repositum premium, ut perseuerantiam exspectent. Contra ergo triplicem malam nubem in triplici nube Dominus ascendit. Dum igitur, uir Galileus, transmigrans in caritate, Deum ascendentem contemplatur, quia non plene capit euanescentem ab oculo cordis sui, dolet et tristatur. Et ecce duo uiri astiterunt in uestibus albis qui caritatem consolantur. Hi sunt spes et fides: spes promissorum, fides glorie. Qui inquiunt: O  caritas, quid hic desperando stas? crede Deum uelle, scire, et posse quod promisit dare. Dicit fides: Spera te glorificandam. Dicit spes: uere enim ita ueniet tibi dare gloriam quemadmodum uidisti eum ascendentem in celum. Nos itaque, fratres, de mala Galilea transmigremus ad bonam, relinquentes nubes contrarias, ascendamus ad Deum in bonis nubibus, ut cum ille qui ascendit in iudicium aduenerit, eam nobis gloriam tribuat quam promisit.



TIT. LXII. De tabula penitentie, de alis columbe et corui, labroque eneo quod fecit Moyses de speculis mulierum.

Confitemini alterutrum peccata uestra . Hec est secunda tabula post naufragium, qua per mare  huius mundi natamus, ne pereamus. Hec est una ala  qua columba ab arca cordis sui uolat ad oliuam cordis misericordie Dei, et inde reportat ad arcam Ne, id est hominis in periculo constituti, ramum diuine miserationis. Coruus, cuius uox non est penitentie gemitum dare, pro cantu presentis letitie, potius cras cras, ab arca alis false spei et adulationis, ad cadauer euolat putride uoluptatis, nec ad arcam sui cordis reuertitur, ut peniteat et lauetur a putredine cadaueris et carnis mortue in proposito. Sic labro eneo quod Moyses fecit de speculis mulierum, que excubabant in ostio tabernaculi , ut sacerdotes ingressuri Sancta sanctorum in eo prius lauarentur , Moyses legem designat. Labrum  eneum est penitentia dura: specula diuina precepta, mulieres excubantes in ostio tabernaculi, sancte anime sunt, que quandiu in hac uita sunt, quia eternum tabernaculum ingredi nequeunt, amore continuo aditum regni obseruant. Mulieres iste habent specula mandatorum, in quibus dum se semper aspiciunt, feditatis sue maculas deprehendunt et corrigunt; et quid in se celesti uiro uel placeat uel displiceat agnoscunt, et quasi remittentes uultus ex reddita imagine componunt. Moyses itaque de speculis mulierum que excubabant ad ostium tabernaculi facit labrum sacerdotibus ad lauandum, quia lex Dei lauacrum peccatorum exhibet, per quod sancte anime aditum superne patrie exspectantes, per considerationem diuinorum mandatorum, suas  maculas et uidebant et emendabant. Dum enim lex diuina Dauid ex diuino mandato peccatum recognoscentem, et emendantem nobis proponit, quid aliud quam Moyses labrum ablutionis de speculis illius facit? Nos itaque sumus, fratres, sacerdotes illi qui sacra bonorum operum uobis et aliis dare debemus. Nobis autem ingressuris Sancta sanctorum, interne scilicet habitationis aditum, proponitur labrum de speculis mulierum, penitentia scilicet per exemplum antiquorum Patrum. Si igitur uolumus ingredi, prius in hoc lauacro lauemus maculas cordis: quod nobis facit Moyses, id est, lex illa que dixit: Confitemini alterutrum peccata uestra : ut sic beati efficiamur ad uidendum Deum, qui uiuit et regnat. Amen.



TIT. LXIII. De contemnendo mundo et laqueis eius.


Nolite diligere mundum neque ea que in mundo sunt, quoniam omne quod est in mundo concupiscentia carnis est, et concupiscentia oculorum, et superbia uite . Pulchritudinem anime, fratres, secundum quam creati sumus ad imaginem et similitudinem Dei, mundus non mundat, sed maculat; dumque imagini, qua super nos signatum est lumen uultus Domini , terrestris uultus imaginem mundus superducit, imaginem suam deturpatam Deus abiicit; et tunc hostis diabolus animam coinquinatam per mundum, eam, mundi laqueis ligat, captiuat, et suffocat. Inimicus enim Dei constituitur qui uoluerit esse amicus mundi huius, per quem diabolo capitur  homo, et eius Domino subiugatur. A dilectione igitur mundi uolens nos retrahere B. Ioannes euangelista, et eius laqueos ostendere, ait: Nolite diligere mundum: quia nemo potest duobus dominis seruire  Deo et mundo. Alter enim ad uitam, alter trahit ad laqueos mortis. Unde subdit: Quia omne quod est in mundo, concupiscentia carnis est, concupiscentia oculorum, et superbia uite . Isti sunt tres laquei: Primus concupiscentia carnis; secundus, concupiscentia oculorum; tertius, superbia uite. Istorum quem non tenuerit primus, capit secundus; et qui per gratiam Dei a duobus prioribus se excusserit, uix transiliet tertium. Concupiscentia carnis est uoluptas quam per motum illicitum caro appetit, ut gulositas, ebrietas, luxuria. Per hunc laqueum tanto  citius mundus ligat quanto uicinius carni mentem apponit, tantoque periculosior quanto uicinior. Adam per gulam, Lot per ebrietatem, Salomon per luxuriam strauit. Gulositati igitur, que captiuitatis nostre fuit initium, per abstinentiam occurramus; ebrietati, per sobrietatem; luxurie, per carnis macerationem. Multi autem sunt quos per carnis uitia non tenet diabolus, sed per concupiscentiam oculorum cupiditatis laqueum trahit. Hi primum laqueum euadentes, secundo capiuntur qui dicitur concupiscentia oculorum. Per oculos enim dum aurum et argentum et cetera concupiscit, mors ad animam per fenestras intrat, et captiuam eam in exterioribus ligat. Super hunc ridebitur et dicetur: Ecce homo qui non posuit Deum adiutorem suum, etc.   Huic laqueo si occurrat consideratio Creatoris, qui creatura debet pretiosior uideri, cauendum est a tertio, qui seuit per omnes. Sunt qui carnem domant, mundum respuunt: sed dum quasi de perfectione superbiunt, tertio-tenentur superbia uite. Hoc uitium primum est recedentibus: ultimum redeuntibus. Hoc est proprium diaboli; et ideo magis cauendum. Hoc est una de filiabus Lot, que ipsum etiam in cacumine montis strauit. His tribus laqueis capitur quicunque capitur, quia in his omnia uitia includuntur. Aut enim exterioribus, que in mundo; aut uicinioribus, que in carne; aut interioribus, que in corde sunt, homo ligatur: ultimus enim laqueus intra nos latet: secundus extra nos latet uel tenditur; primus iuxta nos paratus. His tribus tentatus  est primus homo et uictus . His tribus tentatus est et uicit secundus homo. His tribus tentatur et, si uult, adiuuatur et uincit omnis homo. Contra gule uitium, quod est laqueus carnis, Christus desertum petit et ieiunat, respondens tentatori, quod non in solo pane uiuit homo . Contra concupiscentiam rerum exteriorum, Deum creaturis preponendum ait. Contra superbiam, qua suasit tentator, ut deorsum se mitteret, sicut et in ceteris ad Scripture testimonia confugit: Deum tuum adorabis et illi soli seruies . Christi ergo exemplo qui nos docuit uincere, in his tentati ad Scripture defensionem curramus. Et quia tempore abstinentie magis tentamur, magis etiam resistamus, et in deserto  monastice professionis, ubi dimisso principe uanitatis, in Iudea confessionis cum Elia ieiunamus a cibis, ieiunemus a uitiis ut post uictoriam et hic angelos recipiamus ministros in adiutorium, et in futuro ad gloriam, ubi glorie libertatem recipiemus. Est enim triplex libertas: nature, gratie, et glorie. Prima fuit in paradiso in omnibus; secunda in mundo, in quibusdam; tertia in bonis, tantum in celo. In paradiso fuit libertas collata a necessitate peccati et pene; in mundo, a necessitate peccati non pene; in celo, ab utroque. Libertas igitur nature a necessitate fuit in paradiso, quando nulla ante primum peccatum necessitas patiendi uel peccandi incumbebat homini. Libertas gratie a peccato in mundo, quia per Christum recipimus peccatorum  remissionem: sub quorum iugo ut serui tenebamur. Libertas glorie inerit celo, quia tunc ab omni peccato et pena liberati, in celesti beatitudine gaudebimus. Sed in his omnibus, si Filius uos liberauerit, uere liberi eritis , dicit Dominus, qui uiuit et regnat. Amen.



TIT. LXIu. De multiplici luctatione fidelium in hoc mundo.

Non est nobis colluctatio, etc. . Multiplex est luctatio fideli homini in hoc mundo. Pugnat enim contra carnem, pugnat contra hominem, pugnat contra diabolum. Contra carnem, sicut dicit Apostolus: Caro concupiscit aduersus spiritum . Et idem: uideo legem in membris meis repugnantem legi mentis mee . Pugnat contra homines  impios, de quibus Dominus: Si me persecuti sunt, et uos persequentur . Considerat enim peccator iustum, et querit mortificare eum. Habet tertium inimicum, eo asperiorem quo callidiorem, de quo Apostolus: Non est nobis colluctatio aduersus carnem et sanguinem , sed aduersus principes et potestates, aduersus mundi rectores tenebrarum harum, contra spiritualia nequitie in celestibus . Primus itaque hostis, scilicet caro, nocet illicitos motus incitando; secundus scilicet tyrannus, tribulationes inferendo; tertius, scilicet diabolus, tentationes suggerendo. Primus uincendus est ieiuniis, uigiliis, laboribus, carnem domando. Hoc docebat Apostolus uerbo et exemplo: uerbo dicens: Mortificate membra uestra que sunt super  terram , quia non sumus debitores carni ut secundum carnem uiuamus . Exemplo: Castigo, inquit, corpus meum, et in seruitutem redigo . Secundus autem hostis uincendus est patiendo, dicente Apostolo: Non uos defendentes, karissimi . Et Domino dicente: Diligite inimicos uestros . Et: Si quis percusserit te in maxillam unam, prebe ei et alteram . Tertius quoque hostis repellendus est non consentiendo, dicente Apostolo: Nolite locum dare diabolo . Quotcunque uitiorum sagittas ille in te direxerit, tot contra eas de sancte Scripture armario munimentorum clypeos tibi oppone. Si adulterii furtiue iaculo te conatur ferire, clypeum quo tibi  prescribitur: Non mechaberis ; uel quo cauetur: Non furtum facies , illi oppone. Sed ut primum uincamus, carnis nos delectatione exuamus, quia qui in carne sunt Deo placere non possunt. Si enim secundum carnem uixeritis moriemini . Ut uero secundum lucremur, faciamus quod dicit Apostolus: Si inimicus tuus esurierit, ciba illum : uerbo scilicet Dei, ut ores pro persequentibus, et benedicas tibi maledicentibus. Hoc autem faciens: Carbones ignis congeres super caput eius , id est, ignem caritatis super mentem eius. Ut a tertio non uincaris, habites in adiutorio Altissimi , quia qui in eo habitat, non commouebitur . Sic ergo et primum hostem uincere, et secundum lucrari, et a tertio ne uincamur,  debemus sub alis defensionis eius consurgere, qui sicut gallina a facie milui congregat pullos suos sub alias , et quasi perdix fouet filios quos non peperit; quasi aquila prouocat eos ad uolandum.



TIT. LXu. De multiplici ingressu Christi.

Ingressus iehsu in templum cepit eiicere uendentes et ementes, etc. . Ingressus Dei mei, regis mei, qui est in sancto, plures sunt, diuino docente eloquio: In ciuitatem, in castellum, in domum, in templum. De primo: Ingrediente Domino sanctam ciuitatem . De secundo: Cum ingrederetur in quoddam castellum, occurrerunt ei decem uiri leprosi . De tertio: Ingressus est in domum Pharisei . De quarto: Ingressus iehsu in  templum, et cetera, que premisimus. In ciuitatem ingressus est sicut rex: in castellum, sicut propugnator; in domum, sicut pater familias; in templum, sicut sacerdos. Quod ipse sit rex, propugnator, et paterfamilias pagina docet sancta. De primo Isaias: Dominus rex noster ueniet et saluabit nos . De secundo: Mitte nobis saluatorem et propugnatorem, etc. . De tertio: Simile est regnum celorum homini patrifamilias, etc. . De quarto: Tu es sacerdos in eternum, etc. . Regi diadema, propugnatori arma, patrifamilias alimentorum distributio, sacerdoti sacramentorum conuenit exhibitio. uideamus itaque cum propheta regem gloria et honore coronatum . Intelligamus propugnatorem, propheta petente; Apprehende  arma et scutum . Aduertamus patremfamilias quinque uel septem panibus turbas reficientem . Recolamus sacerdotem semetipsum sacrificantem . Rex in diademate se prebet admirabilem, propugnator in armis se prestat formidabilem, sacerdos in sacrificio se reddit acceptabilem. Rex coronatus sedet in throno diuinitatis; propugnator expugnaturus aduersarium stat in propugnaculo crucis; paterfamilias esurientes impleturus bonis, uocem suam dat in plateis; sacerdos ingreditur in templum oblaturus Deo sacrificium laudis. Duo sunt templa, alterum Salomonis, alterum Saluatoris. Templum Salomonis auro, lignis et lapidibus construitur; templum Saluatoris  iustis hominibus. Tria sunt templa Saluatoris. Templum enim eius est corpus quod assumpsit de uirgine, templum eius est quisque fidelis, templum eius est Ecclesia uniuersalis. De primo dictum est: Soluite templum hoc . De secundo: Si quis templum Dei uiolauerit, disperdet illum Deus, etc. . De tertio: Ecce uenit ad templum sanctum suum, etc. . In quo quid facturus sit ostendit cum paulo post subdit: Et purgauit filios Leui . Filii Leui ministri sunt altaris, et dispensatores ministeriorum Dei, quos euangelica lectione purgasse quodammodo perhibetur, cum de templo uendentes et ementes eiecit, ideo scilicet ne ministri altaris attendentes lucra, eorum corrumperentur exemplo. Quo prefiguratur et discretio que de bonis  et de malis fiet in iudicio. Sicut enim uendentes et ementes eiecti sunt de templo, sic reprobi de medio iustorum tollentur, quando Dominus ueniet iudicare uiuos et mortuos.



TIT. LXuI. De uerbo Dei misso in uillam, castellum et ciuitatem; et quid differant.

uerbum Dei aliquando mittitur ad uillam: aliquando ad castellum, aliquando ad ciuitatem. In qua figura iehsu in uilla Galilee aquam in uinum conuertit . Inde in castello illo celebre miraculum fecit . Post in ciuitate ab Hebreis mysticis obsequiis honoratur . uilla est propriis tantum uestita colonis, nullo munita uallo. Hec est anima naturalibus tantum uirtutibus pollens, nullo humilitatis uallo, uel ex gratia superaddite  uirtutis roborata. Castellum quod uallo munitur uel muro; sed ad latitudinem urbis non extenditur; est anima uallo penitentie et humilitatis uel muro obedientie non uoluntate munita: que nondum caritate dilatatur sed angustatur timore. Ciuitas presidiis plurimis uallata, largo sinu et numeroso populo sub iuris equitate et iustitia uiuente dilatatur et colitur. Hec est anima que diuersis honestatis presidiis, caritate dilatatur, et copioso et ordinato uirtutum agmine habitatur. uenit ergo sermo diuinus ad uillam, ut aqua in uinum mutetur, id est de rusticitatis insipido sapore ad uirtutum feruorem ualletur, ne ab irruentibus hostibus diruatur. uenit ad castellum, ut suscitato mortuo, et etiam solutis timorum institiis, spem libertatis a peccatorum uinculis solutis iniiceret.  uenit ad ciuitatem ut conseruetur ipsa, et idem sermo ibidem honorificentius habetur, ne pulcherrimi uoluntarie obedientie muri diuersis antiquorum exemplis roborati, furtiue ab insidiantibus fodiantur. In uilla ergo obruitur cito, in castello roboratur subito, in ciuitate honoratur continuo.



TIT. LXuII. De lumine uultus diuini, de attributis Trinitati, et uirtutibus anime.

uultus Patris est potentia Filii; sapientia Spiritus sancti, benignitas. Lumen uultus est memoria, intellectus uoluntas. De memoria cecidit homo in obliuionem; de intellectu in ignorantiam; de uoluntate in rectitudinis abusionem. Sed Deus misit Filium suum qui attulit fidem, spem, caritatem.  Quibus hec imago, hic uultus signatur super nos, id est rationi imprimitur. Fides pellit obliuionem, memoriam restituendo; spes ignorantiam fugat, intellectum purgando; caritas rectitudinis abusionem exstinguit, uoluntatem releuando. uultus itaque Trinitatis in caritate, est potentia, sapientia, benignitas. Per potentiam cuncta creauit: per sapientiam cuncta disposuit: per benignitatem cuncta gubernat et fouet. Sed quia ad uultum uidendum accedere non possumus, habemus lumen, id est imaginem et similitudinem. Per imaginem ipsum apprehendimus, id est, per memoriam, intellectum, et uoluntatem. Per similitudinem eum nobis exprimimus, id est, per fidem, spem, et caritatem, etc.



TIT. LXuIII. De seminante in spiritu uel carne.


Alius est qui seminat, aliud in quo seminatur. Anima seminat; sed si in spiritu, metet de spiritu uitam. Fructus enim spiritus est gaudium et pax, etc. . Si in carne, metet corruptionem. Fructus enim carnis luxuria: auaritia, etc. . Anima ergo est que seminat uel in carne uel in spiritu; corpus sequela est ad quodcunque delegauerit ipsum; anima dux ad ueritatem, si eam sequi uelit.



TIT. LXIX. De duplici captura piscium.

Rumpitur rete pre multitudine piscium in prima piscatione. In secunda multi pisces capiuntur, et rete non rumpitur, quia et hic in prima uocatione cum electis tot reprobi intrant Ecclesiam, qui ipsam heresibus scindunt; et in futuro soli electi intrabunt,  qui in pacis auctore in dissolubile uinculum pacis habebunt. In prima elabitur piscis, quia nouit Dominus etiam inter persequentium scandala suos seruare. In secunda autem eliguntur boni in uasis; mali autem eiiciuntur foras.



TIT. LXX. De lauandis et plicandis retibus.

Exemplo Petri in littore sedentis, predicatori lauanda prius et inde tergenda sunt retia : quia post predicationem lauare debet puluerem peccati, si quem forte ex ipsa predicatione contraxit doctor, et inde ea plicare, id est que docuit adimplere.



TIT. LXXI. De piscibus in uerbo Domini capiendis.

Per totam noctem laborantes Apostoli nichil capiunt; Petrus autem in uerbo Christi laxat et capit  , quia frustra predicator uocis iaculum mittit nisi uerbo gratie fuerint laxata retia.



TIT. LXXII. De negotiatione claustralium.

Negotiamini dum uenio . uenit Dominus in obitu uniuscuiusque, uel gratus remunerator, uel terribilis damnator. Nihil morte certius. uigilate itaque, quia nescitis diem neque horam . Cum dixerint: pax et securitas, tunc repentinus eis superueniet interitus . Ut autem semper uigilemus, ac diem illam calamitatis et miserie uitemus, paterfamilias quinque regiones ad negotiandum destinauit, in quibus quasi per nundinas cursitando inutilia reiiciant, que utilia sunt colligant; et tanquam prudentes negotiatores sibi sarcinas  referant. Quarum hec nomina: Regio dissimilitudinis, presens uita, quam quidam nimium amantes dissimiles facti sunt a Deo, et iumentis comparati descenderunt ad locum mortis. Unde exclamat Propheta: Homo, cum in honore esset, etc. . In hac prudenter negotiatur, qui si uel parum mundus arrisit, pensando discernit quam fallax uita breuis et incerta, quam uilia et nullius momenti temporalia. Regio australis claustrum uel eremus, in qua Christus suos abscondit a contradictione linguarum, postmodum admisturus consortio angelorum. Per austrum quippe in Scripturis sanctis Spiritus sanctus, et per australem plagam spiritualium bonorum designatur conuersatio. Claustralis uero paradisus ad suauem spirantis austri  clementiam quasi tot floribus uernat quot uirtutibus abundat. Regio expiationis, locus non homini, sed Deo notus; in quo sunt anime quorumdam, qui saluandi sunt, quibus conferunt sacrificia et eleemosyne. Sed in hac plaga bonus negotiator uendibilem superat sarcinam, cum induit affectum compatiendi. Regio gehennalis carcer est damnatorum, de quo et in quo nulla patet redemptio. Est etiam alius carcer mundus iste, in quo tenemur exsules, et captiui; sed ad tempus. Mundus itaque carcer est captiuorum, infernus damnatorum. Res mira, seuera, et non sine tonitruo timoris audienda. Ad plagam istam recurrendum est consideratione subtili, quoties diabolus mala suggerit, ut homo sic cohibeatur a peccato, et negotietur sibi odium peccati.  Regio supercelestis, mater nostra est Ierusalem. in hanc regionem colligat sibi dulcissima, scilicet amorem Dei. Has quinque regiones perlustrare debemus; de quarum singulis singulas referamus sarcinas. De regione dissimilitudinis, contemptum mundi: de regione australi formam bene uiuendi, de regione expiationis affectum compatiendi; de regione inferorum, odium peccati; de regione supercelesti, amorem Dei,



TIT. LXXIII. De tribus Christiane perfectionis statibus.

Dominus dicit: Ecce ego hodie et cras demonia eiicio, et sanitates perficio; et tertia die consummor . Et Apostolus: Donec occurramus omnes in uirum perfectum . Tres status Christiane  perfectionis in his notantur: unus in futuro, ubi triumphabimus; duo in presenti, ubi meremur. Primus in penitentia, secundus in iustitia, tertius in gloria. In primo demonia eiicit; in secundo sanitatem perficit, cum per misericordiam iuste uiuere facit; in tertio consummabit, cum nos coronabit: quos in sua passione, dormitione, et euigilatione, ostendit. In cruce patiens de diabolo triumphauit, in sepulcro quieuit, in resurrectione exsultauit. Ita nos penitentia qua diabolum uincimus, cruciat; iustitia qua a malis quiescimus, tranquillat; uita eterna, ubi Deus uidebitur, iucundabit. Hinc primus horum trium status agit de penitentia. Cuius uox: Miserere mei, Deus . Secundus de misericordia  et iudicio, cuius uox est: Misericordiam et iudicium cantabo tibi, Domine . Tertius de uita eterna, cuius uox: Omnis spiritus laudet Dominum . Hinc in ueteri Testamento tres precipue festiuitates celebrantur, Pasche, Pentecostes, Scenopegie. In prima comedebant lactucas agrestes, et spicas igni tostas offerebant; per que significantur carnis mortificatio et penitentie amaritudo. In Pentecoste noui panes de nouis frugibus offeruntur; per quod intelligitur status iustitie per quam in nouitate uite ambulamus. In scenopegia de cunctis frugibus anni offerebatur; per quod status glorie: quando uenient cum exsultatione portantes manipulos suos . Hec sunt opera Samaritani; qui prius uinum, inde oleum fudit, postea  ait: uade, sanus factus es . In uino feruor penitentie, in oleo lenitas iustitie; in tertio significatur perfectio.



TIT. LXXIu. De quadruplici tristitia et gaudio.

Tristitia uestra uertetur in gaudium . Quadripartita est tristitia. Prima est pressure, de qua dicitur: Mulier cum parit tristitiam habet, ita et uos nunc tristitiam habetis . Secunda est penitentie. Unde: Gaudeo quia tristati estis ad penitentiam. Et: Que secundum Deum est tristitia penitentiam in salutem stabilem operatur . Tertia est desperationis. Unde: Seculi tristitia mortem operatur . Quarta damnationis. Unde: Ibi erit fletus et stridor dentium . Gaudium similiter quadripartitum est. Primum dissolutionis.  Unde: ue uobis qui ridetis . Secundum presumptionis. Unde: Letantur cum wale fecerint; et exsultant in rebus pessimis . Tertium est conscientie, de quo: Gaudemus, inquit, in tribulationibus nostris . Gloria nostra hec est, testimonium conscientie nostre . Quartum pacis et glorie. Ergo tristitia pressure conuertetur in gaudium conscientie. Tristitia penitentie operatur gaudium pacis et glorie. Gaudium uero dissolutionis nonnunquam uertitur in tristitiam diffidentie. At tristitia desperationis consummatur in tristitiam damnationis; gaudium uero conscientie, in gaudium lucis glorie.



TIT. LXXXu. De triplicis regni aquisitione.

Primum querite regnum Dei et iustitiam eius  . Triplex est regnum, potentie, gratie, glorie. De primo dicitur: Regnum tuum regnum omnium seculorum . De secundo: Regnum Dei intra uos est . De tertio: Regnum meum non est de hoc mundo . Regnum potentie est in omni creatura, regnum gratie in presenti Ecclesia, regnum glorie in uita eterna. Regnum potentie tripliciter queritur: Per superbiam, per fraudem, et per hypocrisim. Per superbiam, ut ipse qui est rex inter omnes filios superbie: Sedebo, inquit, ad aquilonem, et ero similis Altissimo . Imitantur autem illum qui sunt ex parte eius; per fraudem, ut Herodes; per hypocrisim, ut Antichristus, et omnes hypocrite cum  illo. Regnum autem gratie et glorie queritur per penitentiam et confessionem, ut latroni in cruce qui per uiolentiam illud rapuit. Sunt qui hoc duplex regnum Dei nequaquam querunt, sed lucrum seculi. Alii non primo regnum Dei querunt, sed rerum lucrum et usum. Alii utrumque querunt, sed primo lucrum seculi. Alii primo regnum Dei. Primi sunt carnales, secundi sunt singulares, tertii sunt animales, quarti spirituales. Propter primos qui nunquam regnum Dei querunt dicitur, querite. Propter eos qui primo aliud querunt, subdit, primum regnum. Propter eos qui regnum seculi querunt, adiungit, Dei. Propter eos qui non Dei, sed seculi uel suam iustitiam querunt, addit, et iustitiam eius. Est enim iustitia ad seculum, est ad seipsum, est ad  Deum. Iustitiam ad seculum querit qui humano uult iustificari iudicio, et terrenis anteponit celestia, ita ut illa sumat ad usum necessitatis, non ad fructum utilitatis. Hic dum unicuique reddit quod suum est, necessitati temporalia, utilitati eterna, per iter iustitie festinat ad regnum glorie; et ut quedam summa comprehendatur; alii neque regnum querunt Dei, neque iustitiam eius, ut carnales; alii regnum Dei querunt, sed non eius iustitiam, ut singulares; alii regnum Dei et iustitiam eius querunt, sed non primum, ut animales; alii primum, et regnum Dei, et eius iustitiam querunt, ut spirituales.



TIT. LXXuI. De triplici statu anime, et de ratione penitentie faciende.

 Tres sunt status anime: in corpore, seposito corpore, et recepto corpore. Primus datus est ad agendam penitentiam. Reliqui duo ad habendam requiem uel penam, prout gessit in corpore siue bonum siue malum . Ad agendam uero penitentiam tria sunt necessaria: tempus, locus et corpus. Quod tempus est necessarium dicit Apostolus: Ecce nunc tempus acceptabile, etc. . Similiter et de loco et de corpore idem dicit: Omnes oportet nos manifestari ante tribunal Domini ut referat quisque propria corporis prout gessit . Sed de hoc loco loquitur Scriptura, dicens: Si ascenderit super te spiritus potestatem habens, locum tuum ne deseras . Porro tempus in  tria diuiditur in preteritum: in presens, in futurum. Horum nullum perdit quisquis recte penitentiam agit. Nam preteritum quidem quod perdiderat restaurat, dum in amaritudine anime sue omnes annos suos recogitat. Presens autem tenet per exercitium operis, futurum uero per constantiam boni propositi. De peccato loquitur Apostolus cum dicit: Redimentes tempus quoniam dies mali sunt . Ad presentis uero temporis operationem hortatur nos, dicens; Dum tempus habemus operemur bonum ad omnes . Futuri autem nos monet Dominus cum dicit: Qui perseuerauit usque in finem, hic saluus erit . Corpus quoque necessarium est ad agendam penitentiam. In corpore enim possumus mala pati pro expurgandis commissis  delictis, et bona operari pro adipiscendis eterne uite premiis. Que autem anima corpore caret, quomodo dignos fructus penitentie agere ualeret? Et notandum quod penitentia, que per corpus geritur, breuis est et leuis. Breuis, quia per corporis mortem breuiatur: leuis, quia per societatem corporis fertur facilius. Grauis siquidem esset penitentia, si eam solus animus portaret. Cum uero et ipse et corpus eius partitur pondus, quanto magis corpus inde oneratur, tanto amplius animus exoneratur. Locus etiam penitendi non quidem necessarius, sed utilis, est locus Ecclesie. Tempus autem est tempus uite penitentis; nam quisquis dum in corpore uiuit penitentiam agere negligit, nullum in futuro salutis remedium habere poterit.



TIT. LXXuII. Que ad orationis puritatem sint necessaria.


Ad hoc ut oratio sit pura, tria uidentur mihi necessaria quibus orationis intentio firmiter est affigenda. Considerare namque debet is qui orat quid petit, et propter quid petit, et ipsum quem petit. in eo autem quod petit duo debet attendere: ut secundum Deum sit quod postulet, et ut hoc ipsum in summo desiderio habeat. uerbi gratia: si mortem inimici, si lesionem seu deiectionem proximi orando quis petierit, non est secundum Deum talis oratio; cum ipse precipiat et dicat: Diligite inimicos uestros, benefacite iis qui oderunt uos, Orate pro persequentibus et calumniantibus uos . Si remissionem peccatorum, si Spiritus sancti gratiam,  si uirtutem atque sapientiam, si fidem, ueritatem, iustitiam, humilitatem, patientiam, mansuetudinem, et cetera spiritualia carismata quesierit, et ea uehementer cogitando affectauerit; hec secundum Deum est oratio, et hec uere meretur exaudiri. De huiusmodi orationibus loquitur per Isaiam Dominus: Antequam clament ego exaudiam . Sunt et alia que cum desunt, et petuntur a Deo, dantur. Et possunt esse uel non esse a Deo, quantum duntaxat interest finis ad quem referuntur. Ut corporis sanitas, pecunie, ceterarumque rerum affluentia. Que etsi a Deo sint, non tamen sunt magni pendenda, nec ex desiderio possidenda. Similiter et in ipso quem petit debet duo considerare, bonitatem, que gratis uelit, et maiestatem, que  plene possit dare quicquid petitur. Sed in seipso qui petit debet nichilominus duo attendere, id est, ut pro suis meritis nil se accepturum putet, et ut de Dei misericordia tantum quidquid rogauerit se impetraturum speret. Tunc ergo dicitur cor purum, quando hec tria que dicta sunt cogitat. Qui in hac puritate et intensione cordis orauerit exaudiri se sciat, quia sicut testatur Petrus apostolus: In ueritate comperi quia non est personarum acceptor Deus, sed in omni gente, qui timet eum et operatur iustitiam, acceptus est illi .



TIT. LXXuIII. De suscitato a morte anime.

Mors anime est obliuio. De qua morte suscitatus hoc modo agnoscitur. Per memoriam sentit, per  obedientiam audit, per intelligentiam uidet, per circumspectionem olfacit, et gustat per dilectionem.



TIT. LXXIX. De quatuor uoluntatibus hominis.

Quatuor sunt genera uoluntatis humane: Sicca in reprobis et terrenis, quorum corda nullo rore gratie perfunduntur; Recta in inchoantibus, que uite pristine obliquitatem relinquentes ad boni operis rectitudinem mutatione uoluntatis assurgunt; deuota in proficientibus, qui usu orationis assidue in amorem bene agendi celitus eriguntur; perfecta consummatis, qui pene nil aliud nisi Deum cogitantes, in ipso totius desiderii sui finem reponunt. Inter siccam et rectam uoluntatem quoddam firmamentum est, ut qui uolunt transire non possint, peruersa scilicet intentio inter rectam et deuotam,  inolita male agendi consuetudo; inter deuotam et perfectam, corporalis refectio. Que tria dum quasi lapides duri in uia nostri corporis se opponunt, ne de uirtute in uirtutem ascendamus, impediunt.



TIT. LXXX. De quatuor quibus seruimus

Quatuor sunt quorum in hac uita obsequiis deseruimus: Caro, mundus, diabolus, Deus. Carni militamus gule illecebris seruiendo, luxurie stimulis obsequendo; mundo militamus auaritie estibus anhelando, honoris altitudinem affectando; diabolo militamus, bonorum profectibus iuuidendo, et contra Deum superbie spiritu intumescendo; Deo militamus pietatis operibus humiliter insistendo, potestates erias uirtute spiritus oppugnando. Habent et singuli principes isti donatiua propria. Caro suis  tironibus elargitur momentaneam uoluntatem, mundus transitoriam sublimitatem, diabolus captiuitatem perpetuam, Deus interminabilem felicitatem. Hec sola preponderat.



TIT. LXXXI. De titillationum carnis causis.

Motus et titillatio carnis nostre tribus ex causis contingit. Ex precedenti cogitatione deformes et illicitas imagines intro trahendo in quarum retractione turpiter commouetur. Ex uentris plenitudine, quia cum uenter ciborum cumulositate distenditur, caro lasciuiens admodum luxuria concitatur. Ex maligni spiritus impugnatione, quia quo iustos superare se minus posse considerat, eo per carnis titillationem eos grauius impugnat.



TIT. LXXXII. Quomodo ascendendum de conualle et deserto, et quod triplex desertum.


De conualle plorationis ascensuri semper ad altiora tendere et anhelare debemus. Est enim quasi quoddam desertum uia ista mortalis, de qua dicitur: Terra deserta, inuia, etc. . Sed triformis est species desertorum. Est quippe desertum momentanea uanitas, quam despicere uite moderatione debemus; de quo deserto ascendere nos oportet sicut dicitur: Que est ista que ascendit per desertum deliciis affluens, innixa super dilectum suum?  Deliciis affluimus cum uirtutibus abundamus, super dilectum innitimur, cum Deo ascribimus quidquid boni operamur. Est aliud desertum  Christiane simplicitatis, humilitas, uocata desertum, quia fere nullus est Christianus, qui studeat istud bonum plene operari. Per hoc desertum necesse est ut ascendamus. Unde dicitur: Que est ista que ascendit per desertum sicut uirgula fumi ex aromatibus myrrhe, thuris, etc.  Sicut uirgula fumi ex aromatibus ascendimus, cum uirtutum studio et disciplina exercitati proximos ad bene agendi similitudinem incitamus. Est aliud quoque desertum, innocentie purioris simplicitas uel integritas: ad hoc debemus ascendere, quia ad ueram medicinam, ut simus sancti corpore et spiritu debemus anhelare. Ascendamus ergo de deserto momentanee uanitatis, per desertum humillime simplicitatis, ad desertum integerrime puritatis.



TIT. LXXXIII. De sagittis quibus utitur Dominus.


Dominus noster habet proprias sagittas quibus hostes suos uulnerat, et in brachio uirtutis impugnat. Sunt autem tres sagitte quibus hostes sauciantur. Stimulus amisse pecunie, quia ualde tristatur dum instrumenta uiuendi, et satellites uoluptatum et diuitias amisisse reminiscitur. Sequitur pestis corporalis molestie, que ut eius uias ex animi potestate sopiat, eum quem ad peccatum festinare considerat, per corporis contritionem flagellat. Sequitur malleus infernalis memorie, quia cum se homo, undique circumseptum pondere penarum corporalium pensat, etiam ad illam que fine caret angustiam oculos conuertens, horribilem gehenne fornacem timida secum consideratione pertractat.



TIT. LXXXIu. De ebrietatis uino.


Non uno eodemque modo omnes qui ebrii sunt inebriantur. Aliud est uinum malitie, quod effluit de uite nequitie, et a diabolo initium habuit, qui amaritudines peccati et mortes humano generi propinauit: quo inebriantur iniqui consimiles Holopherni. Aliud est uinum molestie, quod emanat de labrusca conditionis humane, que de suo acetum iniquitatis apposuit. Hoc uino quisquis inebriatur, non iniuste, sed merito peccati sui a Deo penam pati comprobatur. Aliud est uinum gratie, quod ex botro cypri, id est ex Conditoris largitate discurrit. Et hoc est mustum quo sponsi filii inebriantur; quod mittitur etiam in utres nouos.



TIT. LXXXu. De gradibus bone condescensionis.


Septem gradus descensionis habet humilitas, abdicationem rerum, exemplo apostolorum, abiectionem uestium, sicut Elias et Ioannes Baptista; compassionis et cooperationis exercitium, ut Paulus; deiectionem in prosperis, ad modum Dauid pauperis regis; patientiam in aduersis, sicut Iob et Tobias, proprium abhorrere consilium et proprie uoluntatis affectum.



TIT. LXXXuI. De quinque contra peccatum preliis.

Prelia uirtutis quibus arma peccati expugnantur sunt hec: Plena peccati cognitio, que expellit tenebras uoluptatis; penitentialis afflictio, contra dulcedinem carnalitatis; humilis et uera confessio contra  uenenum iniquitatis quod potauimus; sufficiens et digna correctio, contra imitationem pristine uoluptatis; perseuerantie plena successio, ut perfecta subrogetur custodia sanitatis.



TIT. LXXXuII. De diuersitate gradientium ad Deum.

Non omnes uniformiter gradiuntur ad Deum. Quidam tardo et pigro passu, sicut illi qui terrenorum curis impliciti uix aliquando respirant aut respiciunt, ut Dei recordentur. Quidam modesto incessu, sicut ii qui Dei seruitio mancipati sunt, et Deo quidem seruiunt, sed tamen erga seipsos indulgentiores existunt. Et alii ueloci et rapido cursu properant, sicut ii qui super carnem suam se intuentes et se et transitoria contemnentes, celeriter proficiscuntur ad  Deum, hoc solummodo cupientes, in pace quiescere in idipsum.



TIT. LXXXuIII. De triplici prelatorum timore.

Trifarius est timor prelatorum: Ne audientium animos exquisitorum uerborum apparatus commoueat, ne interni iudicis oculos immoderati usus offendant, ne iustitie retributio in presenti eis fiat.



TIT. LXXXIX. De triplici sanctorum dolore.

Triformis est sanctorum dolor, quia distant de paradiso, quia detinentur in exsilio, qui differuntur a regno.



TIT. XC. Que sint in Christo montium monte.

Mons coagulatus, mons pinguis, etc. . In monte montium Christo fuerunt hec duo: coagulum  passionis, et pinguedo sanctitatis. Item uitulus nouellus, uitulus de armento, uitulus saginatus.



TIT. XCI. De uariis portis.

Portas suas habet mundus quibus stulte ingredi nititur ad Deum. Que sunt corrupta sensualitas, et incesta cupiditas. Unde est: Appropinquauerunt usque ad portas mortis . Porte inferi sunt ceca dispensatio et dura obstinatio: Porte inferi non preualebunt aduersus eam . Porte celi sunt humilis potentia, que est porta ferrea ducens ad uitam, et amoris concordia, que est porta orientalis.



TIT. XCII. De tribus lucernis.

 Tres sunt lucerne: Regula discipline in Christo, que accenditur ut dragma perdita inueniatur; forma ueritatis, que posita est in Euangelio super candelabrum; scientie puritas in corde bono, que illuminatur a Domino.



TIT. XCIII. De modis quibus interrogat Deus.

Tribus modis interrogat nos Deus: Promulgatione precepti, ut nota nobis obedientia fiat; iniectione flagelli, ut patientia nostra proximis innotescat; reuelatione secreti, ut se nobis uirtus humilitatis aperiat.



TIT. XCIu. De aduersitati opponendis.

Aduersitati tria sunt opponenda: Electorum agones et angustie, quas patiuntur qui pie uiuunt; redemptoris afflictiones et molestie, quas ei seuissimi  principes intulerunt; dispositio moderatricis iustitie, cuius altitudinem quasi uirge Ioseph summitatem non discutere, sed adorare debemus. Hec sunt illa tria ostia, uectes et termini, quibus Dominus circumdat mare iniquitatis humane .



TIT. XCu. De tribus postulandis ab electis.

Electi tria postulant que fiant pro tempore futuro, quod in eis mortale est a uita penitus absorberi, perennis glorie compensatione ditari, Deum insatiabiliter sicuti est contemplari.



TIT. XCuI. De tribus frustra optatis.

Reprobi tria optare dicuntur: uoluptatem corpoream sibi ad sufficientiam cumulari, momentaneam  gloriam ad beatitudinem suffragari, mores suos et opera nullo post se iudicio reprobari.



TIT. XCuII. De tribus agendis Christiano.

Imitator Christi debet tria agere: Simplicis innocentie sensum tenere, ut cum Christo puer efficiatur; abiectum et humilem habitum amare, ut infantie Christi uilibus pannis inuoluatur; in disciplina simpliciter ambulare, ut cum Christo positus in presepio inueniatur: cuius beati Spiritus uisione satiantur et dulcedine inebriantur.



TIT. XCuIII. De Christi attributis.

Christus quandoque dicitur germen seu radix, iuxta illud: In die illa radix Iesse, qui stat in signum populorum, ipsum gentes deprecabuntur . Quandoque lignum uel truncus, ut ibi: Sapientia  est lignum uite . Quandoque flos, ut: Ego sum flos campi . Fructus quandoque, ut supradictum est. Leuatus est Christus in crucem, iuxta illud: Cum exaltatus fuero a terra omnia traham ad meipsum . Exaltatus fuit a terra in resurectione, iuxta illud: Propter quod exaltauit illum Deus, etc. . Exaltatus fuit in ascensione, iuxta illud: Eleuata est magnificentia tua super celos . Exaltatus in apostolorum predicatione, iuxta iliud: Exaltabor in gentibus et exaltabor in terra .



TIT. XCIX. De differentia surgendi, exsurgendi, resurgendi, insurgendi, assurgendi, et consurgendi.

Surgimus a sede, exsurgimus a somno, resurgimus a morte, insurgimus ad uindictam, assurgimus  ad honorem, consurgimus ad auxilium.



TIT. C. De conditionibus fumi in peccatore.

Fumus oritur ex igne, ascendit et euanescit. Hec tria habet peccator siue peccatrix. Oritur enim ex flamma concupiscentie, iuxta illud: Ascendit ignis in ira eius . Ascendit iuxta illud: uidi impium superexaltatum . Euanescit iuxta illud. Et transiui et ecce non erat . Sed cum fumus duobus modis deficiat; defecit enim a natiuitate, quandoque per claritatem diffunditur et deficit, quandoque penitus euanescit. Uno tantum modo peccator deficit. Defecit enim a peccato quando non potest peccare absorptus in gehennam.



TIT. CI. De funiculi significationibus.

 Funiculus dicuntur uirtutes, iuxta illud: Funiculus triplex difficile rumpitur . Funiculus etiam dicuntur peccata, iuxta illud: Funes peccatorum circumplexi sunt me . Dicuntur etiam bona temporalia. Unde dicitur: ue uobis qui trahitis populum in funiculis iniquitatis!  Funiculus etiam dicitur forma, gratia, siue hereditas. Unde Psalmista: Funes ceciderunt mihi in preclaris .



TIT. CII. De fide et fidei intelligentia.

Aliud est fides, aliud est intelligentia fidei. Ad fidem tenentur etiam laici, ut credant articulos fidei, scilicet natiuitatem, passionem, etc. Ad intelligentiam fidei tenentur maiores, ut prelati; illi enim tenentur habere et fidem et fidei intelligentiam.



TIT. CIII. Bonum quadrupliciter dici.


Bonum quadrupliciter accipitur, dicitur enim bonum essentialiter, ut Deus; denominatiue, ut quelibet creatura dicitur bona, quia a summo bono est, iuxta illud: uidit Deus cuncta que fecerat, et erant ualde bona ; usu, ut equus dicitur bonus, quia eius bonus usus est; effectu, ut iustitia et cetere uirtutes quia faciunt bonum. Deus autem dicitur tripliciter bonus. In sua natura; bonitas enim eius est ipsa deitas; et ipse est bonus in se et per se. Dicitur item bonus, quia dat, et quia facit bona.



TIT. CIu. De differentia inter logicum et theologum Et de triplici intellectu.

Hec differentia est inter logicum et theologum, quod logicus prius intelligit quam credat, theologus  uero prius credit, post intelligit, iuxta illud: Credite et intelligetis, licet, secundum quosdam, intellectus debeat precedere fidem. Ad hoc etiam ut fides actu habeatur de aliquo, primum, oportet scire quod ipsum sit, secundo credere, tertio intelligere quid ipsum sit: quod plene erit in patria. Intellectum uero alius est purus, quo comprehenditur forma et subiectum; alius purior quo comprehendimus angelicam naturam; alius purissimus, quo contemplamur quodammodo diuinam naturam. Primus dicitur cor imum, secundus medium, tertius altum.



TIT. Cu. De triplici similitudine.

Similitudinum alia est equalitatis, alia imitationis, alia contrarietatis. Prima conuenit Filio Dei. Unde dicitur: Non rapinam arbitratus est esse equalem  Deo . Secunda conuenit homini; est enim creatus ad imaginem Dei. Tertia conuenit diabolo; cum enim Deus sit auctor et principium bonorum, diabolus a simili per contrarium est auctor omnium malorum. Prima licet sit optima nulli est appetenda; quam quia homo uoluit habere, cecidit in peccatum. Cum etiam esset seruus, noluit habere dominum, sed credens suggestioni diaboli dicentis: In quacunque hora comederitis eritis sicut dii, scientes bonum et malum : uoluit equari Deo per scientiam, et ita cum Filius sapientia sit Patris, fuit ei quasi occasio ruine, quare congruum fuit ut a Filio redimeretur. Unde Ionas in persona Filii loquens ait: Propter me orta est tempestas,  proiicite me in mare . Ionas Christum significat; mare mundum. Propter Christum autem occasionaliter orta est tempestas in mundo, cum homo suggestione demonis uoluit superbe equari Deo. Fuit ergo necessarium ut ipse in mare, id est in mundum mitteretur, et sedaret tempestatem, id est reformaret pacem inter Deum et hominem.



TIT. CuI. De triplici baptismate.

Triplex est baptismus fluminis, flaminis, et sanguinis. Fluminis in aqua, flaminis in penitentia, sanguinis in martyrio. Non quod baptismus sit nisi in aqua, sed quia illa supplent uicem baptismi. Unde illud Euangelio sic est supplendum uel exponendum: Nisi quis renatus fuerit ex aqua et Spiritu sancto, non potest introire in regnum Dei, id est, nisi quis renatus  fuerit ex illa scilicet uirtute qua regenerantur illi, qui baptizantur ex aqua et Spiritu sancto, non intrabit, etc.



TIT. CuII. De quadruplici mutatione.

Quadrupliciter fit mutatio. Est enim mutatio diuina, physica, magica, moralis. Mutatio Diuina duplex est: altera alternationis, altera transsubstantiationis. Mutatio alternitatis fuit in Cana Galilee, ubi de aqua factum est uinum, quia mutata sunt substantialia, natura manente. Mutatio transsubstantiationis fit in eucaristia. Panis enim et uinum transsubstantiantur in carnem et sanguinem Christi. Mutatio physica, id est naturalis, fit cum de aqua fit glacies, de glacie crystallus. Mutatio magica fuit quando Magi Pharaonis mutauerunt  uirgas in serpentes. Mutatio moralis est, secundum quam philosophi aut pete dicunt quosdam mutatos in sues, ut socios Ulyssis, utpote in luxuriosos; quemdam in ceruum, ut Acteonem, qui omnia sua expendit in uenatione, Lycaonem in lupum, propter ferocitatem.



TIT. CuIII. De multiplici debito.

Multipliciter dicitur debitum. Est enim debitum commissi, omissi, meriti, congrui, uoti, precepti, promissi. Ratione commissi, sacerdos debet cantare missam. Ratione omissi, monachus debet uapulare, si delinquat in ordine. Ratione meriti quilibet retribuere amico suo beneficium acceptum. Ratione congrui debet esse miles, qui est aptus ad ferenda arma. Ratione uoti, ille qui uouit se non cognoscere uxorem  suam in Quadragesima, debet illud obseruare. Ratione precepti debemus habere dilectionem Christi et proximi. Ratione promissi, Deus debet nobis uitam eternam, obseruemus eius precepta.



TIT. CIX. De affectione exspectantis Deum.

Homines Deum exspectantes debent esse suspensi, quando ueniet; dubii an ipsos deserat, hilares et deuoti, diligentius adornati, terrena aspernantes, in eo nuptialem presentiam, familiarem gratiam, liberalem munificentiam, summopere desiderantes.



TIT. CX. De tribus nuptiis, et de uariis uerbis Dei.

Tres sunt species nuptiarum. Prima reconciliationis per fidem, in qua sunt tria fercula, peccatorum  ablutio, gratie consecutio, nature reformatio; secunda adoptionis per spem, in qua sunt etiam tria: eloquii Diuini consolatio, alimonie celestis communio, dulcedinis interne prelibatio. Tertia glorificationis perfecte per caritatem cuius hec tria fercula sunt: eterna incorruptio, uera glorificatio, perpetua Dei uisio. uerba consolationis Dei sunt ablutio culpe, restitutio gratie, exilii euasio, consecutio regni, consortium Diuinitatis, adeptio eternitatis.



TIT. CXI. De tribus armis fidelium.

Arma fidelium sunt tria. Sapientia, plenitudo, que est Dauid, de qua sententiarum lapides emittuntur; patientie fortitudo, que est baculus, quo luporum rabies propulsatur; caritatis amplitudo,  que est pera Dauid, de qua orationes proferuntur.



TIT. CXII. De tribus prelato necessariis.

Tria sunt prelatis necessaria: uia fidei, doctrine sinceritas, ut inhabitent in eadem regione. Studiosa bene operandi sedulitas, ut uigilias cum pastoribus celebrent. De salute subditorum diligens curiositas, ut custodiant et conseruent gregem suum.



TIT. CXIII. De tribus speciebus penitentie.

Tres sunt species penitentie: Simulatoria et infructuosa, cuius exemplum est in Esau et falsis credulis; et desperata, sicut in Cain et Iuda: utilis et consummata, sicut in Maria Magdalena et Zacheo. Cuius partes sunt quinque, contritio in corde, confessio in ore, maceratio in carne, correctio in opere, perseuerantia in uirtute.



TIT. CXIu. De tribus mirabiliter mutatis.


Tria sunt mirabiliter mutata: sublimitas in humilitatem, quando uerbum carnem assumpsit; contemptibilitas in maiestatem, quando se homo Deus coram discipulis transfigurauit; mutabilitas in eternitatem, quando Christus post resurrectionem celum regnaturus ascendit.



TIT. CXu. De tribus impedientibus penitentiam.

Tria sunt que penitentiam obruunt. Anxietas nimia, doloris exactio ad mensuram innocentis, indignitas inferentis.



TIT. CXuI. De triplici ascensu Domini.

Triformis ascensus Domini: uictoriosus quo ascendit super era; spiritualis, quo ascendit super  celos celorum; gloriosus, quo ascendit super pennas uentorum.



TIT. CXuII. De regni celorum acquisitione.

Regnum celorum alii uiolenter rapiunt, ut pauperes spiritu. Alii merentur, ut illi qui faciunt amicos de mammona iniquitatis. Alii furantur, ut mulier que tetigit furtim uestimenti Dominici fimbriam. Alii ad ipsum compelluntur, ut pauperes seculi.



TIT. CXuIII. De instrumentis uindicte Dominice.

Tria sunt quibus Deus uindictam exercet in hostes: Lauacri salutaris remedium, quod obruit diabolos uelut mare Rubrum occidit Aegyptios; penitentie condigne exercitium, que uelut sulphur peccati  fetores interimit; districtionis extreme iudicium, quod obduratos uelut ignis ad uocem Elie inuoluit idololatras.



TIT. CXIX. De triplici lecto anime.

Lectus anime tripartitus est quo pausat: Grauitas debilitatis compositione quam sibi languidus iam sanatus substernit; tranquillitas quiete conscientie in qua, fugiente Dauid, statua eius punitur . Hoc est, cui due fulture supponuntur, de preterito securitatis et fiducie ampliatio, de futuro remunerationis et premii certitudo. Ceruical quod supponitur capiti, est diuine et familiaris gratie largitudo. Lectus tertius, humilitas inanis glorie; que est lectus floridus, quem LX fortes ambiunt .



TIT. CXX. De duobus fluuiis quibus se lauant peccatores, et quibus iusti.


Fluuii quibus se peccatores lauant duo sunt: fluxus compositionis et lasciuie, item pestis adulationis et fallacie. Qui sunt Abana et Pharphar, fluuii Damasci , Fluuii quoque quibus iusti se balneant duo sunt: inuectio compositionis et contumelie, suauitas consolationis et gratie qui sunt Core et Datan, filii Leui.



TIT. CXXI. De quatuor herbis aut floribus in horto Dominico crescentibus.

Quatuor species sunt herbarum in horto Domini: Puritas corporalis munditie que est quasi lilium; Gratia specialis innocentie, que est quasi hyssopus; ueritas libera eloquentie, que est quasi uiola;  iustitia operationis continue, que est quasi rosa.



TIT. CXXII. De tribus paradisis.

Paradisorum genera tria sunt: uoluptuosa dulcedo uisibilium, que irrigatur sicut hortus deliciarum; sincera puritas spiritualium, que in se conseruat hominem; deliciosa ueritas supercelestium, ubi Paulus audit arcana uerba que non licet homini fari .



TIT. CXXIII. De rerum nostrarum furibus.

Latrones qui nobis optima queque furantur, quatuor sunt: Hebetatio intellectus, discordia tollens nobis scientiam ueritatis. Hic latro apud Psalmistam uocatur negotium in tenebris . Indomite carnis lasciuia, rapiens meritum integritatis, et demonium dicitur meridianum . Fauorabilis  iactantia, tollens plenitudinem sanctitatis, et dicitur sagitta uolans in die . uite huius amor et appetentia rapiens premium eternitatis, et dicitur timor nocturnus . Hi sunt latrones sine intermissione insidiantes.



TIT. CXXIu. De tribus panibus.

Tres sunt panes quos de uia ueniens querit amicus, caritas, humilitas, continentia.



TIT. CXXu. De assumptione et decem preconiis Marie semper uirginis.

Assumpta est Maria in celum. Felix dies et preteritis diebus felicior, in qua uirgo uirginum, Sancta sanctorum, misericordie mater assumitur, in qua cella aromatica, paradisus deliciarum, angelorum  gloria ad regalis solii celsitudinem sublimatur. Hec est Domina nostra, hec est uirgo que singulari priuilegio comitantibus angelicis choris hodie ad dexteram filii peruenit. Nam uniuersorum Rex et eius Filius et Dominus celorum cum tota celesti curia huic hodie occurrit, dicens: Tota pulchra es amica mea, et macula non est in te . Hodie Domina nostra insigni circumdata corona, ostendit angelice dignitati sue celsitudinis priuilegia, in quibus totius paradisi gloriatur curia. Primum priuilegium est quod sine sorde et sine uiro concepit. In hoc enim immunem se in conceptu ostendit, ab illo prescripto prophetico: Ecce enim in iniquitatibus conceptus sum, et in peccatis concepit me mater mea . Secundum priuilegium quod sine  dolore peperit. Ubi maledictionem illam que prime muliere data fuerat superauit. In dolore paries filium, etc. . Nam quam homo non deflorat, non torquetur, nec laborat, etc. Tertium quod uirgo et mater fuit, ubi natura cursum suum mutauit et admirando expauit. Nam miratur quod uirgo pura parit filium. Nullo enim nature pacto ibi fecunditas predicatur, ubi integra uirginitas conseruatur. Quartum quod integre et perfecte omnia nouit; qualiter enim aliquid potuit ignorare que omnia scientem sciuit; in qua tota diuinitatis plenitudo corporaliter habitauit? Quintum, quod Deum genuit. Sextum quod sine dolore mortis abiit; tantum enim a dolore mortis facta est extranea, quantum a corruptione fuerat aliena. Septimum quod cum corpore  suo  in celo uiuit. Licet enim B. Hieronymus hic opiniones ponat, non tamen factum abnuit; sed rationis astute tota fidei nostre colla submisit, in qua dicimus non impossibile Deo esse ut illud diuinitatis habitaculum singulare corruptioni non subiaceat uel uermibus. Qui enim trium puerorum uestimenta in camino ignis illesa seruauit, corpus matris proprie incorruptum seruare et uoluit et potuit. Octauum quod angelicam sublimitatem transcendit. Nonum quod ad dexteram Filii singulariter sedet Psalmista testante: Astitit regina a dextris tuis, etc. . Decimum est generale quo pertexitur ora chlamydis, quod Nec primam similem uisa est, nec habere sequentem.



TIT. CXXuI. De triplici gaudio.

 Intra in gaudium Domini tui . Triplex est gaudium. Est gaudium seculi, est gaudium tuum, est gaudium Domini tui. Primum est de terrena affluentia, secundum de bona conscientia, tertium de eternitatis experientia. Non igitur exeas in gaudium seculi, non remaneas in gaudio tuo, sed intres in gaudium Domini tui. Primum enim exterius est, medium quidem intra te, sed tertium multo interius. Ad primum exitur, ad secundum uenire incipitur, ad tertium peruenitur. Ad primum exiuit homo cum cecidit de paradiso, ad secundum uenire incipit, cnm per fidem reconciliatus est Deo. Tunc autem ad tertium perueniet, cum uidendo ipsum sicuti est in eternum fruetur ipso. Primum  est simplum, secundum centuplum, tertium uita eterna. Qui autem renuntiauerit omnibus que possidet, centuplum accipiet, et in futuro uitam possidebit eternam.



TIT. CXXuII. De exaltatione Dei in nobis per cor altum, latum et profundum.

Accedet homo ad cor altum, et exaltabitur Deus . Tribus modis exaltatur Deus. Drimo per id quod habet de nobis, per nature scilicet humane conditionem, in qua exaltatus est super celos celorum, secundo, per id per quod habitat in nobis, per fidem uidelicet, et dilectionem: quia qui amplius diligit, amplius diligendus inuenitur; tertio, per id per quod capitur a nobis, utpote per cognitionem, quia quanto magis crescit in nobis  eius cognitio, tanto maior inuenitur eius eminentia, instar montis qui quanto magis ab eo elongaris, tanto minor apparet; quanto uero magis appropinques, tanto maior et altior uidetur. Est autem cor profundum, et latum, et altum. Profundum desperatione, latum dilectione, altum contemplatione. Si ergo uis ut Deus qui in se exaltari non potest, in te exaltetur, a profundo cordis accede ad latum per fidem et dilectionem, et de lato ad altum per cognitionem, et exaltabitur Deus in nobis, quia quanto magis humani cordis affectio ab inferiorum suspensa desiderio in amorem eternorum promouetur, tanto caritas Dei de maximis maior, et de summis altior uirtutibus apud ipsum exaltatur.



TIT. CXXuIII. De triplici promotione hominis.

 Euge, serue bone et fidelis! quia supra pauca fuisti fidelis, supra multa te constituam . Tres sunt promotiones: Prima est in uirtutibus, secunda in administrationibus, tertia in premiis. Prima meritorum, secunda stipendiorum, tertia premiorum. Prima meritoria, secunda dispensatoria, tertia remuneratoria. Prima interius operatur, secunda exterius, tertia interius et exterius. Prima quippe bonum facit, secunda fidelem comprobat, tertia beatum constituit. Prima supra seipsum, secunda supra proximum, tertia supra hominem simul et angelum. Nescitis, inquit Apostolus, quia angelos iudicabimus . Unde dicitur: Euge, serue bone et fidelis, quia supra pauca fuisti fidelis, etc.  Hec prima promotio bona est in propriis. Hec secunda fidelis in commissis, bona in conscientia, fidelis in prouidentia. Quia super pauca fuisti fidelis, supra multa te constituam. Hec autem tertia beata est in premiis; unde additur: Intra in gaudium Domini tui.



TIT. CXXIX. Esse ex Deo, a Deo et de Deo.

Qui ex Deo est uerba Dei audit . Aliud est esse ex Deo, aliud a Deo, aliud de Deo. Ex Deo esse est ex eo habere existentiam; a Deo, ipsi conformari per gratiam et iustitiam; de Deo, deitatis habere naturam. Nihil de Deo est, nisi Deus; nullus a Deo, nisi electus. Ex Deo, tam electus quam reprobus; sed de Deo nichil, nisi Deus: solus enim Deus deitatis habet naturam. Electi conformantur ei per iustitiam,  ex Deo habent omnia existentiam, ex quo et in quo et per quem omnia sunt. Unde non secundum gratiam ex Deo sunt omnia, sed secundum existentiam, quia multa que sunt ex Deo per naturam conditionis; ex diabolo sunt per malitiam imitationis. Unde Dominus: uos, inquit, ex patre diabolo estis, etc. . Qui ergo naturam subsistendi et formam uiuendi ac uincendi ex Deo habent, ii ex Deo omnino sunt; et ipsi uerba Dei audiunt non solo auditu auris, sed et cordis et operis. In auditu autem operis est obedientia; nam qui audit solo auditu auris, audit negligenter; qui auditu cordis, intelligenter; qui auditu operis, obedienter.



TIT. CXXX. De pastoris boni officio.

Ego sum pastor bonus, etc. . Qui habet  pastoris nomen, sic gerat officium, ut habeat et meritum: ut non tantum sit bonus nomine, sed bonus actu, bonus et pastu sibi et gregi. Quos pascit uerbo informet exemplo. Pro qua duplici bonitate, duplici, secundum Apostolum, habeatur dignus honore . Potest enim quis esse bonus et non pastor, et pastor et non bonus, et nec bonus nec pastor, et simul bonus et pastor. Sed bonus sit oportet, qui bonus pastor, hic ergo duplici bono preditus: altero suas oues cognoscit, altero a suis ouibus cognoscitur. Nam haud bonus pastor esset, si uno abundaret, et non altero; utpote si uel non cognosceret oues suas, uel non cognosceretur ab eis. Pastorum quippe alii cognoscunt oues suas, sed non  cognoscuntur a suis. Alii cognoscuntur a suis, sed non cognoscunt suas. Alii neque cognoscuntur a suis, nec cognoscunt suas. Alii et cognoscunt suas, et cognoscuntur a suis. Primum fit cum prelati subditis necessariam exhibent prouidentiam et debitam ab ipsis non accipiunt obedientiam; secundum, cum prelatis debita soluitur obedientia, nec ab ipsis necessaria subditis impenditur prouidentia; tertium, cum nec illi prouidentiam neque isti largiuntur obedientiam; quartum fit cum et illi prouidentiam, et isti obedientiam exsoluunt debitam. Sic etenim pastor ouem cognoscit, si eius necessitati sicut note siue commisse diligenter prouidet. Ouis pastorem agnoscit, si eius uoci non ut aliene, sed ut domestice incunctanter obedit.



LIBER SEXTUS. ADNOTATIONES ELUCIDATORIAE IN SCRIPTURAM, TRACTATUUM MORALIUM FRAGMENTA, ETC.



TIT. I. De quadruplici potestate Christo data, et quadruplici statu creaturarum.


Data est mihi omnis potestas, etc. . Magno et inestimabili gaudio mens nostra potest hilarescere, si quam eminenti gratia natura humana de morte translata sit ad gloriam curet attendere.  Duplo enim amplius exaltata est que cecidit, si attendas de quo statu ceciderit, et ad quem ascenderit. Lapsus enim est de animali et mortali ad mortuum. Primus enim homo factus est in animam uiuentem, id est, uitam animalem; et si animalem, etiam mortalem. Et corpus mortuum est propter  peccata. Reparatio autem facta est de mortuo ad immortale et spirituale; quia secundus homo in spiritum uiuificantem, hoc est, quidquid mortale inerat immortalitate absorbente. Tres autem in homine gradus constituo: mortalem, mortuum, immortalem. Mortuum peccatum deiecit de medio ad infimum, gratia erexit de infimo ad summum, ut non sit regressus de mortuo ad statum primi hominis animalem, sed magis fiat ascensus ad uitam secundi immortalem. Quatuor autem rationalis creature status esse discernuntur. Primus, creature misere et mortalis; secundus, creature beate sed mortalis; tertius, creature misere licet immortalis; quartus, creature beate et immortalis. In primo consistit creatura misera et mortalis; in secundo, creatura beata et  mortalis; in tertio, creatura misera et immortalis; in quarto, creatura beata et immortalis. Primus status, creatura mortalis et misera, est homo iniustus: propter conditionem mortalis, propter prauam uoluntatem et peccatum miserrimus. Nam peccatum hominem facit miserum, ut merito ei dicatur: Miserere anime tue, placens Deo . Quasi dicatur: Miserere, licet misera est, quia beata esse potest. Secundus, creatura beata et mortalis, homo iustus, mortalis ex iure conditionis, beatus ex habitu iustitie. Dauid enim dicit beatitudinem esse illius hominis cui Deus accepto fert iustitiam. Nam beatus iustus uir cui non imputauit Dominus iniustitiam. In hoc enim: beati sunt pauperes spiritu, beati mites , et ceteri. Tertius, creatura misera et immortalis, apostate sunt angeli habentes miseriam immortalem, uelut creatura que immortaliter est miserie deputata. Est enim immortalis propter euum nature indissolubilis, misera uero propter nequitiam malitie insolubilis. Tria autem sunt que concurrunt ad eius miseriam: cruciatus inuidie, quo ex alieno successu scilicet hominis iusti, tabescit inuidia; tormentum conscientie, que, acerbissima dissectione in semetipsam cuius culpa talis facta est, noua rabie grassatur; imminentis terror gehenne, que ipsos excutiat. Quartus status est creatura beata et immortalis, angelicus spiritus, que contemplatione Creatoris beata, perennitate uite et immortalis. In primo ergo statu, creatura misera et mortalis,  est homo iniustus. In secundo, creatura beata et mortalis, homo iustus. In tertio, creatura misera et immortalis, spiritus apostaticus. In quarto, creatura beata et immortalis, angelicus spiritus. Homo quoque quadripartite creature statui congruit. Quadripartita est potestas, que Christo glorificato data est. Accepit enim potestatem iustificandi, que creaturam mortalem et miseram, beatam faceret, et uiuificandi, qua beatam et mortalem, beatam et immortalem constitueret, et iudicandi, qua beatam immortalem a misera et mortali discerneret, et glorificandi, qua discretam iudicio, gloriosam et immortalem efficeret. De prima dicitur: Filius habet potestatem dimittendi peccata . De secunda: Potestatem habeo ponendi animam meam  . De tertia: Timete eum qui potestatem habet corpus et animam mittere in gehennam . De quarta: Sicut dedisti ei potestatem omnis carnis, ut omne quod dedisti ei, det illis uitam eternam . Prima quidem a misera et mortali tollit impietatem; secunda a misera et mortali excludit immortalitatem; tertia discrete a misera et immortali que mutari non potest, commutandi in melius donat possibilitatem; quarta iam assumpte in gloriam, lucis inacessibilis exhibet claritatem. Prima ergo sanat interius, secunda exterius. Illa culpam amouens, hec penam, eam que ex peccato accidit corporaliter, non illam que post corpus imminet eternaliter. Nam ab hac tertia que sequitur, potestas iudiciaria discernit alios ad eam per  hanc mortalitatis penam nascendo, alios item ab ea quasi instanti pariter eximendo. Optimum ergo et iustum est, ut omne genuflectatur celestium, terrestrium, et infernorum, in nomine Iesu . Quem propter passionem uidemus gloria et honore coronatum: celestium, propter potestatem glorificandi; terrestrium, propter potestatem iustificandi; infernorum, propter potestatem iudicandi mortuorum et uiuorum. Propter potestatem uiuificandi, creatura misera uel iniusta et mortalis amplectetur et diligat potestatem iustificandi. Creatura iusta et mortalis prestoletur fideliter potestatem uiuificandi. Creatura misera et immortalis, experiatur potestatem iudicandi. Creatura beata et immortalis  perfruatur feliciter potestate glorificandi.



TIT. II. De silentio anime contemplatiue.

Factum est silentium in celo quasi media hora . Est silentium quod est contemplatio. Celum est anima iusti. Unde: Celum sedes mea est ; et: Celi enarrant gloriam Dei . Cum igitur quies contemplatiue uite agitur in mente, silentium fit in celo: que quia in presenti non est perfecta, non hora, sed media hora fieri perhibetur.



TIT. III. De ubere materne affectionis.

Gaudete cum gaudentibus, flete cum flentibus . Materni breuiter exprimuntur affectus, quia nec dolere nec gaudere paruuli absque ea que genuit  possunt. Habet enim duo ubera, ex quibus duplex filiis lac porrigit. Primum uber est congratulatio, secundum compassio. Primum lac exhortatio, secundum consolatio. Ex ubere itaque congratulationis pastor bonus producit lac exhortationis proficientibus; ex ubere compassionis porrigit lac consolationis pusillanimis ex ui tentationis concussis. Quanti sunt hodie qui Christi opprobria, sputa, clauos, lanceam, crucem, mortem denique in fornace auaritie conflant, et pretium uniuersitatis in marsupiis suis includere festinant, et cum sint de patrimonio Christi crucifixi, nimium incrassati, impinguati, dilatati, non compatiuntur super contritione Ioseph? Sed que mater est ubera habet et non cessat de ubere congratulationis lac exhortationis,  et de ubere compassionis lac exprimere consolationis. Gaudere scilicet cum gaudentibus, et flere cum flentibus.



TIT. Iu. Responsum a triplici spiritu accipi.

Responsum accepit Simeon a Spiritu sancto . Aliquando homo accipit responsum a Spiritu sancto, aliquando a spiritu malo, aliquando a spiritu suo. Quando accipit a spiritu malo, semper deluditur; quando a spiritu suo, sepe decipitur; quando a Spiritu sancto nunquam fallitur. Spiritus malus semper deludit, spiritus hominis sepe decipit, Spiritus sanctus semper bene docet et instruit. Nam quoties dat responsum, reddit ueritati testimonium, sponsorque et testis de seipso facit iudicium. Spiritus, inquit, scrutatur uerba Dei . Dat ergo  Spiritus sanctus responsum per inspirationem, quam suggerit: testimonium per gratiam quam infundit; iudicium per discretionem quam tribuit. Quia uero multe sunt suggestiones, et non facile credendum est omni spiritui, gratia cuiusdam optimi saporis bono spiritui testimonium reddit. Ipse, inquit, Spiritus testimonium reddit spiritui nostro . Quoniam ipsum gustum a carnis affectionibus, scientia iudicandi discreuit. Spiritus enim omnia iudicat , attingens a fine usque ad finem fortiter . Aspiratio ergo iudicat, gratia commendat, scientia discretionis examinat. Quicunque his fulcitur auctoritatibus et circumstantiis, huic secure assentias.



TIT. u. De infirmo, causa morbi, medico et remedio morbi.


Infelix homo! quis me liberabit de corpore mortis huius?  Hic quatuor consideranda: infirmus, causa morbi, medicus et remedium. Medicus Deus, infirmus homo, causa morbi amor mundi, remedium amor Dei. Horum differentia hec est: Amor mundi in principio dulcis, in fine amarus nimis; amor Dei ab amaritudine incipit, finitur in dulcedinem magnam. Unde architriclinus sponso: Omnis homo primum bonum uinum ponit; sed cum inebriati fuerint, tunc id quod deterius est, etc. .



TIT. uI. De triplici edicto, et de Moyse in fiscella clauso, per allegoriam ad Christum.

 Exiit edictum a Cesare Augusto, etc. . Tria sunt edicta: Primum ad liberationem, secundum ad purgationem, tertium ad saluationem. Primum exiuit a sapientia, secundum a potentia, tertium a gloria. Nisi sapientia exiret, potentia non saluaret nos, nec gloria uiuificaret. Exiuit filius qui diu latuit. Sicut Scriptura ait, Moyses latuit tribus mensibus in domo patris , Christus tribus temporibus in sinu Patris: ante diluuium, post diluuium, post legem. Ut exeat texitur fiscella scirpea. Fiscella est Maria; scirpea, fragili ex carne sine nodo culpe. Recens in aqua rore gratie, pice et bitumine linitur ne dissoluatur, neue aqua intret. Duo sunt mala hominis: unum carnis, alterum spiritus, luxuria et superbia. Contra luxuriam  adhibetur bitumen uirginitatis, contra superbiam pix humilitatis; et ideo aqua libidinis non potest influere, quia carnem claudit bitumen, nec superbia potest dissoluere, quia pix sigillat mentem. Audi uocem bituminis: Quoniam uirum non cognosco . Audi picem liquentem: Ecce ancilla Domini; fiat mihi secundum uerbum tuum . ualida fiscella interius omne bonum continet: exterius nullum malum accedit. In tali uase uenit in Aegyptum huius mundi Dominus.



TIT. uII. De uigiliis, somnis, quando et a quibus surgendum.

Hora est iam nos de somno surgere . Tria ponit: horam, somnum, et surgere. Fuerunt  quasi cuiusdam noctis tenebrose uigilie tres. Prima in paradiso, in qua diabolus tribus modis tentat et superat: per auaritiam, per uanam gloriam, per gulam. Secunda in lege naturali, in quibus sunt tria quibus uictus homo desperat: hostis instantia per suggestionem, malignitas carnis per concupiscentiam et titillationem fragilitatis, mentis ignorantia per alienationem ueritatis. Tertia in lege scripta Moysi, in qua tria sunt, per que moriens homo exspirat: abusio corporalium, quam faciebant in manna, dicentes: Reuertamur ad ollas carnium; transgressio spiritualium mandatorum, dum facti sunt preuaricatores, obstinatio malorum cordium, sepe etenim correpti peiores sunt facti. Tres similiter sunt species somni: Prima qua dormitat per  cogitationem, tribus modis: immunditia, cum res turpes reuoluit; superbia, cum in proximum se erigit; concupiscentia, cum res proximi concupiscit. Secunda qua dormit per locutionem, tribus modis: sermone superuacuo, detractorio, adulatorio. Tertia qua soporatur per operationem tribus modis: opero simulatorio, impio, impudico. Dicit igitur: Hora est iam nos de somno surgere. Post tres uigilias noctis sequitur quarta uigilia; que est ab incarnatione Domini usque ad finem seculi. Post quam nox non est, sed dies perpetua: Nox enim precessit; dies autem appropinquauit . Quarta uigilia noctis qua Dominus uenit super aquas, tripartita est, tribus principaliter horis distincta. Prima hora,  tempore martyrum, obstrepentibus hereticis; secunda, tempore confessorum, pullulantibus hypocritis; tertia erit cum refrigescet caritas multorum. In his et in illis sicut per tres uigilias dormitauimus, dormiuimus et soporati sumus. Sic quarta uigilia, tribus modis oppositis, de somno surgimus, trium uigilantium intentione; qui sunt spiritualis puritas, contra immunditiam; spiritualis paupertas contra concupiscentiam; oris custodia contra lingue uitium: idque tribus modis: ostium ut sit circumstantie, contra sermonem superuacuum; laus ex amore, contra detractorium; ueritas in ore, contra adulatorium: Tribus modis etiam uigilare excitamur in operis exhibitione, per tres monitores: qui sunt ueritas actualis contra opus simulatorium, pietas  maternalis contra impium, sinceritas corporalis contra impudicum.



TIT. uIII. De triplici iugo suaui et onere leui, obedientie et inobedientie.

Iugum meum suaue est, et onus meum leue est . Iugum uel onus suaue est triforme. Primum timoris gehenne, secundum regularis discipline, tertium dilectionis et gratie. Primum sustinent qui tantum timore gehennalis pene manus suas cercent a praua operatione; secundum portant qui timore temporalis pene et amore presentis commodi, corda sua reseruant a praua cogitatione; tertium, illi qui sola Dei dilectione declinant a malo et faciunt bonum. Primi sunt serui, secundi mercenarii, tertii sunt filii. Primum seruos  excitat, secundum mercenarios confortat, tertium filios corroborat, quia primi initiant, secundi proficiunt, tertii perseuerant. Sicut autem obedientie, ita et inobedientie, triforme est iugum. Primum iniquitatis et malitie que est luxuria, in quo Salomon subiugatur; secundum prosperitatis et abundantie, in quo diues purpuratur; tertium afflictionis et miserie, in quo Ochozias, postquam cecidit per cancellos, consuluit Beelzebub deum Accaron .



TIT. IX. De triplici diuine gratie operatione.

Quid habes quod non accepisti?  Crearis, sanaris, saluaris. Qui recte sapiunt, hanc triplicem diuine gratie confitentur operationem.  Prima est formatio, secunda reformatio, tertia consummatio. Primo in Deo Christo formamur, secundo per ipsum reformamur, tandem per ipsum et cum ipso consummabimur. Siquidem quod non erat in illo creari oportuit; quod erat et deformatum erat, per formam reformari, et membra non nisi a capite perfici; quod erit cum occurremus in uirum perfectum et mensuram etatis plenitudinis Christi . Quando apparebit Christus uita nostra tunc et nos apparebimus cum ipso in gloria . Creatio ergo fit sine nobis; consummatio de nobis: neutra a nobis. Sola reformatio quodammodo fit nobiscum, propter consensum uoluntarium. Unde reputatur inter merita, que sunt ieiunia nostra, uigilie, opera misericordie, et cetera uirtutum exercitia, quibus  constat nostrum interiorem hominem renouari de die in diem.



TIT. X. De equi boni conditionibus.

Equus nobis exactiori diligentia perquiratur, quem ipsa pulchritudo commendet aspectu; post omni uitio mundum, inspectio diligens approbet; feratur per planum, nec sessorem qualibet inequalitate concutiat, nec celeritatem retardet equalitas. Nec pes aliquo reuersus unquam cespite offendat. Non sit opus eum uel freno cohibere, uel urgere calcaribus, qui tanta facilitate cuilibet mancipetur obsequio, ut omnem sessoris explorare uideatur affectum. Denique tanta progressus eius suauitate procedat, ut qui insidet non incedere sed labi uideatur, non se tam equo uehi, quam nauicula subuehi  arbitretur. Que omnia corpori, quo tanquam equo utitur anima, applicari moraliter possunt.



TIT. XI. Qualis sit rector erga subditos.

Curandum est ut rectorem subditis et matrem pietas, et patrem exhibeat disciplina. Et inter hec sollicita circumspectione prouidendum ne aut districtio rigida, aut pietas sit remissa, ut insit et iuste consulens misericordia, et pie seuiens disciplina. Hinc semiuiuo uinum et oleum adhibetur, ut per uinum mordeantur uulnera, per oleum foueantur, et sit in uino morsus seueritatis, et in oleo mollities pietatis, fiatque ex utroque temperamentum quoddam. Quo uidelicet nec multa asperitate exulcerentur subditi, nec nimia lenitate soluantur. Unde in arca federis cum tabulis uirga simul et manna est quia cum  Scripture sacre scientia in arca pectoris sicut est uirga districtionis, sic et manna dulcedinis. Hinc Dauid: uirga tua et baculus tuus ipsa me consolata sunt . uirga enim percutimur, baculo sustentamur. Sit ergo districtio uirge que feriat; sit et consolatio baculi que sustentet; sit amor, sed non emolliens; sit rigor, sed non exasperans; sit zelus non immoderate seuiens, et pietas non plusquam expediat parcens.



TIT. XII. De galli et predicatoris consimili officio.

Gallus priusquam cantet, alas excutit et se feriens uigilantiorem reddit, quia predicator prius se bonis actionibus exercet, ne in semetipso torpens opere, alios excitet uoce, ut quod locuturi sunt, opere clament et uoce, et sic ceteros ad uigilias uocent. Hi  profundiori hora noctis ualentiores et productiores circa matutinum leniorem uocem reddunt; quia iniquis alta uoce terrores intonant, luci propinquantibus blanda de premiis proferunt.



TIT. XIII. De quatuor considerandis.

Quatuor consideranda occurrunt: ut consideres te, que sub te, que circa te, que supra te. A te tua consideratio inchet, ne frustra extendaris in alia te neglecto. Quid enim tibi prodest si uniuersum mundum lucrareris, teipsum perderes? Si sapiens sis, totum tibi conducet ad sapientiam; si tibi non fueris, et noueris omnia mysteria, lata terre, alta celi, profunda maris, si te nescieris, eris similis edificanti sine fundamento, ruinam non structuram faciens.  Sapiens sibi sapiens erit, et bibet de fonte fidei ipse primus. A te proinde tua consideratio inchet, et in te finiatur; quocunque euagetur ad te reuocaueris eam cum salutis fructu. Sume exemplum de summo omnium Patre, uerbum suum et emittente et retinente. uerbum tuum est consideratio tua, sic exeat ut te non deserat. Et hec tua consideratio in tria diuiditur, uti consideres quid, quis, et qualis sis, quam benignus et mansuetus et similia. Homo iuxta philosophos est animal rationale et mortale. Hec duo consideranti, is tibi fructus occurrit, ut mortale quod in te est rationale humiliet; et rursus rationale mortale confortet: et neutrum neglectum erit bonum. Circumspecte considerato quid sis, natura occurrit qua es homo. Percunctanti quis?  Persone nomen occurrit, quia es uel monachus simplex, uel pastor, uel episcopus. Quid ad te horum principaliter pertinet, siue quod nactus siue quod natus? Hoc ergo consideres maxime quod maxime es. Nec modo quod natus, sed qualiter natus. Nudus egressus es de utero matris. Nunquid infulatus? Si consideres qualis sis, occurrit homo dolens, quia homo sis, erubescens quod nudus, quod natus sis plorans, murmurans quod sis natus ad laborem non ad honorem. Ita tibi sume formam tam de conditione originis quam de sacramento redemptionis, quia auctor nature summa imaque consociat in sui persona; lumen uerbumque temperat. Tu altus sedens, non alta sapiens sis, sed humilia de te sentiens humilibus consentias. Proinde si consideres quantus  sis, cogita et qualis, et maxime monstruosa res est grandissimus animus et infirmus, sedes prima et ima, uana lingua et magniloqua, et manus otiosa, sermo multus, et fructus nullus; uultus grauis, et actus leuis; ingens auctoritas, et nutans stabilitas. Considerandum ergo quid sis, ut te in te teneas, non ambulans in magnis neque in mirabilibus super te, neque sub te in profundum, quia locus medius est tuus, et uirtus est ut qui fis sentiens, non decus tuum, sed ministerium datum consideres. Propheta cum similiter eleuaretur audiuit: Ut euellas et destruas, et edifices et plantes . Rustica res, in sudoris autem schemate quidam labor spiritualis non honor expressus est. Ut enim rusticum facias opus, prophete sarculo opus est, non sceptro. Attendas  regimini non imperaturus, sed uitia exstirpaturus. Illius tenore contentus, curam hereditabit et operam, non gloriam; sed et duritias pro blanditiis. Cathedra episcopalis specula est; inde superintendens sonans episcopi nomen, officium significat non dominium. Tertie considerationi adiiciendum, qualis sis in condonandis iniuriis, qualis in ulciscendis, quam in utroque prouidus loci et modi obseruator, qualis in prosperis, qualis in aduersis, qualiter constans in propriis iniuriis, condolens in alienis. Magnus est qui incidens in aduersa, non excidit uel parum a sapientia; maior qui cum presens felicitas sibi arrisit, illi non arrisit. Facilius enim contraria fortuna quam prospera sapientia retinetur.



TIT. XIu. De tribus supplicationibus, seu rogationibus principalibus.


Tres sunt principales processiones: Prima in Purificatione beate Marie cum cereis ac lucernis; secunda in ramis Palmarum, cum floribus et palmis; tertia circa Ascensionem Domini, cum crucibus et uexillis. In duobus autem consistit purificationis nostre festum: in emundanda conscientia propter Deum, et fama propter proximum. Conscientia a manifestis et occultis. Unde: Amplius laua me, Domine, ab iniquitate mea, etc. . Ecce de manifestis. Et: Ab occultis meis munda me . Ecce de occultis. Fama quoque mundanda et protegenda a uera et falsa infamia. In his opus est lucerna, id est prudentia multa que in secretioribus et obscuris,  peccata quibus ceci facti sumus querat, inueniat et purget, ut sic illuminatus dicat: Lumen ad reuelationem gentium, etc. . Purificati autem facimus secundam cum floribus et palmis. Arbores prius folia, deinde flores, et tandem producunt fructus. In folio initium boni, in flore promissio primi, in fructu perceptio. In floribus precedimus, si bonis initiis spe premii ad eternitatis fructum tendimus. Palma non nisi centenaria fructificat, significatque palma uictoriam. Centesimus fructus uitam eternam significat. Palmam portat in palma, qui in bonis de diabolo triumphat, et eterne uite fructum exspectat. Sequitur processio in crucibus et uexillis. In cruce carnis afflictio, in uexillis mentis eleuatio; crucibus uexilla addimus cum ex carnis  maceratione ad cordis magnificentiam proficimus. Prima processio fit de domo in templum, secunda de uico in ciuitatem, tertia de terra in celum. Domus est mansio usibus destinata propriis; templum, domus diuinis dedicata. Conscientia ergo immunda domus est, munda templum, et ita prima processio, ab immunda incipiens conscientia, in ipsius munditiam terminatur. uicus uero habitatio immunita. Secunda ergo processio a pusillanimitate spiritus et tempestate, modo eiusdem terminatur securitate. Ultima fit de terra ad celum: de loco afflictionis et miserie ad locum iucunditatis et glorie. In prima processione, hinc adsunt puer et puella, inde senex et uidua. In puero lacryme et meror, in puella pudor, in sene tremor, in uidua notatur dolor. Eget  omnino purificationis nostre festum talibus cultoribus ex recordatione peccatorum lacrymantibus, erubescentibus, trementibus et dolentibus. Nam talium est circumducere processionem cum immolatione in templo uociferationis. In secunda processione, hinc uidere est discipulorum cetus, inde utriusque sexus turbam, que conuenerat ad diem festum. Recipit hec pueros, adolescentes, etate maturos. In primis uirtutis inchoatio, in secundis promotio, in tertiis notatur perfectio. Cum his oportet procedere qui uult sanctam ingredi ciuitatem. Ultima processio recipit solos perfectos, hinc uiros angelicos descendentes et Galileos sursum intendentes: medium Iesum a terra subleuatum, a nube  susceptum, et in celum assumptum. Primi sunt boni doctores; secundi boni auditores; tertii eos qui ex his et illis in celum recipiuntur designant. In secunda processione opus est aut turture aut columba; uterque gemitum pro cantu habet. In cantu turturis gemitum pro peccatis; unde solitudinem amat. In cantu columbe notamus gemitum pro dilectione patrie: unde congregationem amat. Hoc opus in processione expiationis. In secunda pullo et asina que sunt minora subselliorum et clitellatorum genera. In asina humilitas, in pullo humiliatio. Humilitas qua quisque intus uilescit sibi in oculis Dei; humiliatio eius effectus, quasi exterius se abiicit in oculis proximi; multi enim sunt exterius abiecti qui uere humiles non sunt. Hi in pullo, non in asino sedent.  Alii infirmitatem suam agnoscunt; sed dum foris humilia erubescunt, asinam, non pullum habent. Dominus non nisi in his subselliis sedet, quia: Ad quem respiciam, nisi ad pauperculum et contritum spiritu, et trementem sermones meos?  In tertia fit processio in tuba et cymbalo. Cymbalum est iubilationis, tuba admirationis. Cymbalum a quacunque parte percutiatur idipsum resonat. Multiplex percussio, simplex resonantia, ut et nos quomodocunque et ubicunque feriamur, non nisi in cymbalis benesonantibus et iubilationis, solam Dei laudem resonemus, intendentes in tubam admirationis.



TIT. Xu. Forma exordiendi sermonis.

In auribus tam prudentium, tamque uenerabilium personarum quemlibet mihi timeo usurpare sermonem,  qui nichil penes me nisi conscientiam habeo peccatricem, minorem scientiam et eloquentiam imperfectam, cui opportunius esset silere quam loqui, pasci quam pascere, aures uobis potius exhibere quam linguam. Sed quis sum qui mandatis Domini mei audeam obsistere? Multa de me mihi fiducia; uerum ad sanctitatem precipientis et ad merita uestra conuertor, cui necesse est obedire ex regula; idque sine mora. Nam os meum obedientie necessitas aperit, utinamque illud merita uestra adimpleant gratia eius, qui ait: Aperi [Dilata] os tuum, et ego implebo illud! 



TIT. XuI. Ad pastores et prelatos sermo de officio pastorali.

 uidete, fratres, ministerium uestrum, iudicate iudicium Domini, quia iudices seculi positi estis, non criminum ad occidendum, sed uulnerum ad sanandum. uidete languidum in manibus uestris, quem uobis misericors ille Samaritanus commisit: pro quo pretium ab eodem accepistis ne de uestro constet curatio eius. Habetis duos nummos in duplici Testamento: ueteris monete unum, noue alterum; ut ueteri emantur medicamenta que mordent; Nouo, que fouent. Prima ad putrida purganda; secunda ad uiua confirmanda. Hi sunt duo gladii quos Petrus parat in passione Domini. Primus est increpatio; secundus exhortatio. Unus quo ab Ecclesia putrida membra resecantur; alter quo sana a uulneribus defensantur. Hoc Petrus uobis reliquit, ut uitia hominum  feriatis; sed cum feruore Petri, heredes eius et imitatores esse uelitis. Christus in oculis uestris crucifigitur, et uos gladium in uagina habetis? Quid Christianus, nisi corpus Christi, cum ipse dicat: Quod uni ex minimis istis fecistis, mihi fecistis . Quid pigri? quid timidi estis? Forte quia non statis sicut Phinees, iram Domini non placatis ut cesset quassatio. Forte quia discubuistis ad ollam Pharaonis, sagimen diligitis, pigrum est uobis ad bellum surgere. Forte quia lac diligitis et lanam, non oues pascitis, sed uosmetipsos, et fugitis ueniente lupo, quia de ouibus non curatis. Saltem si lac ouium comeditis, carnem seruate. Si fructum pro custodia queritis, ipsas tamen oues non occidatis. An non occiditis? Si eis iniquitatem suam non  annuntiatis, sanguinem, inquit Dominus, de manu tua requiram . Bonus pastor Christus etiam carnem suam ouibus dedit edendam, ut eas reficeret, et uos quomodo pretium pro gratia accipientes et lupi facti, ipsas oues necatis? ue pastoribus malis, qui pascunt semetipsos non oues, qui sicut mercenarii, uidentes lupum uenientem, fugiunt non mutando locum, sed subtrahendo auxilium. Si ergo pastores estis uigilate super gregem uestrum. Ascendite ex aduerso, et date uos murum pro domo Isrel. Et quasi boni canes, latrate circum caulas Ecclesie uocibus confidentie, ut timeant laniatores lupi, et oues secure permaneant, et uos, pro bona custodia, pretium condignum accipere mereamini.



TIT. XuII. De uerbi Dei efficacia.


uiuus est sermo Domini et efficax, etc.  Sermo Domini uiuus est et multiplex, quia loquitur per homines, loquitur et per se: per homines multos, per se unum. uideamus magnum sacramentum. uerbum Dei humana carne uestitum semel uisibile apparuit: quotidie idipsum, iterata uoce, conditum ad nos uenit. Humanitatem Christi mali non solum uidere, sed etiam occidere potuerunt. Quotidie sermonem Dei mali audiunt et contemnunt. Quemadmodum autem illi non occidissent, si cognouissent; ita isti nequaquam uerba Dei audita contemnerent, si uirtutem eorum interno sapore gustarent. Sermo Dei uiuus est, quia in eo uita est et cor uiuificat.  Quod foris est transit, quod intus mutabilitatem non recipit. uiuus est ergo, quia non mutatur; efficax, quia non deficit. Non fallitur iudicio promissio eius, obliuione non moritur, nec intentione mutatur. Operatio eius difficultate non uincitur, iudicium ambiguitate non fallitur. ueraciter permittit, fortiter facit, subtiliter discernit. uiuus est ut credas; efficax ut speres. Penetrabilis in iudiciis; uiuus in preceptis et prohibitionibus: efficax in promissis et comminationibus. Penetrabilis in iudiciis et damnationibus: penetrabilior omni gladio ancipiti. Hominis gladius non nisi hominis corpus incidit: ideoque anceps non est: dicitur enim anceps, qui utraque parte secat, quia potest animam et corpus perdere in gehennam . Siue utrumque diiudicat, incidit,  et discernit: pertingens usque ad diuisionem anime et spiritus, dum sacrum eloquium nobis que inter carnalia de fide repugnantia habeatur ostendit: compagum quoque et medullarum, quod explanatur cum subditur cogitationum et intentionum. Primum est foris super omnia quasi cutis; deinde delectatio quasi caro; inde cogitationes quasi ossa; tandem intentio quasi medulla. Sicut autem cutis carnem tegit, sic opera delectationem; et sicut ossa carnem fulciunt, sic cogitationes desideria pascunt, et sicut medulle ossibus interiores sunt, sic in cogitationibus latent intentiones. Cogitationes compages uocantur, quia sicut compago uinculum est quod medium extrema coniungit, ita cogitationes quia ex desideriis nascuntur, et desideria gignunt, quodammodo  utraque, hec nutriendo, illa gignendo, coniungunt. Et bene post diuisionem anime et spiritus, id est carnalium uoluntatum, diuisio compagum, id est cogitationum bonarum et malarum, quasi perplexior et difficilior est posita; postremo quasi discretor intentionum. His omnibus secreta est merito in extremo medullarum diuisio posita. Hic autem sermo Dei diiudicando penetrat intus per sapientiam suam secreta nostra subtiliter intelligendo; foris per doctrinam suam utiliter nos illuminando, eadem faciendo intelligere. Quia ergo uiuus est, credamus eum uera promittere; quia efficax, speremus eum promissa perficere; quia penetrabilis et falli non potest, offendisse eum doleamus, et de reliquo offendere eum caueamus.



TIT. XuIII. De Pharisaicis sui admiratoribus, et hypocritis occultis detractoribus.


Pharisaica iactantia cunctos quidam homines quod superiores se et meliores existimant, despiciunt, uenientes ad eos sub uestimentis ouium, intus autem lupi rapaces sunt: sed et pulices mordaces, imo tinee demolientes bonorum uitam, cum palam non audeant, in occulto corrrodunt; si clamorem inuectionis non possunt, saltem susurrium detractionis emittunt. Quid huiusmodi prodest tanta in suo uictu parcitas, et in uestitu asperitas illa, et notabilis uilitas, in uigiliis, in ieiuniis, in totius denique uite sue singularitate quedam austerior conuersatio, nisi forte opera sua faciunt ut uideantur ab hominibus?  Sed dicit Christus: Amen, dico  uobis, receperunt mercedem suam . Tales, iuxta Apostolum, in hac uita tantum sperantes, miserabiliores sunt omnibus hominibus . In hac uita tantum in Christo sperat, qui de Christi seruitio tantum temporalem gloriam querit. Miser talis homuncio, qui tanto labore et industria studet non esse, uel potius non uideri sicut ceteri hominum: minus acceptus, imo cruciandus grauius quam quilibet hominum. Siccine non inuenitur hypocritis uia, ut ita dicam, utcunque tolerabilior ad infernum! cur saltem illam, qua multi incedunt, uiam latam que ducit ad mortem non eligunt, ut uelut de gaudio et non de luctu ad luctum transirent? O quam felicius est illis: quorum non est respectus morti eorum,  et firmamentum in plaga eorum: qui in labore hominum non sunt, et cum hominibus non flagellabuntur!  Qui etsi peccatores, et pro temporalibus gaudiis perpetuis cruciatibus addicti, saltem abundantes in seculo obtinuerunt diuitias. ue portantibus crucem, non sicut Saluator suam; sed sicut Cyreneus alienam. ue citharedis citharizantibus non uelut illi de Apocalypsi in citharis suis, sed uere, ut hypocrite, in alienis. ue semel et ue iterum pauperibus superbis, portantibus crucem Christi, non sequentibus Christum! qui cuius passionibus participantur, humilitatem sectari negligunt. Duplici contritione conteruntur qui huiusmodi sunt. Quia hic pro temporali gloria se affligunt, et in futuro pro interna superbia ad eterna supplicia  protrahentur. Laborant cum Christo, sed non cum Christo regnabunt; sequuntur Christum in simulata tristitia, non tamen Christum consequentur in gloria. De torrente in uia bibunt, sed non exaltabunt caput. In uia lugent, sed non consolabuntur in patria: et merito. Quid enim facit superbia sub pannis humilitatis Christi? Nunquid non habet quo se palliet humana malitia, nisi unde inuoluta fuit infantia Saluatoris? et quomodo inter presepium Domini simulans arrogantia se coarcta, et pro uagitibus innocentie malum murmurat detractionis? An non illi superbissimi in psalmo quorum prodiit ex adipe iniquitas eorum, multo citius sint redempti ab iniquitate et impietate, quam isti qui latent sub sanctitate aliena?  Certe minus est impius confitens  impietatem quam mentiens sanctitatem, quia mendacium addens geminat impietatem.



TIT. XIX. De incremento seminis iacti in terram, id est fidei et ceterarum uirtutum.

Sic est regnum Dei quemadmodum si homo iaciat semen in terram, et dormiat et exsurgat nocte et die et semen germinet, et increscat dum nescit ille. Ultro enim terra fructificat; primum herbam, deinde spicam, postea plenum frumentum in spica. Et cum ex se produxerit fructus, statim mittit falcem, quoniam adest messis . In cordis ascensione quidam gradus sunt de quibus ait psalmista: Ambulabunt de uirtute in uirtutem . Unde Iob: Per singulos gradus meos pronuntiabo illum . Is quippe per singulos gradus suos pronuntiat, qui  propter incrementa uirtutum que accipit ei qui dedit laudem reddit. Et non solum de uirtute in uirtutem gradus sunt, sed unaqueque uirtus quasi quibusdam gradibus augetur et per incrementa perficitur. Est enim aliud uirtutis exordium, aliud profectus, aliud perfectio. Si ipsa fides quibusdam gradibus ad perfectionem non deduceretur, apostoli non dixissent: Adauge in nobis fidem . Et alius, an crederet requisitus, non respondisset: Credo, Domine: adiuua incredulitatem meam . Si enim incredulitatem se habere nouerat, quomodo credebat? Sed quia fides meritorum gradibus crescit, uno atque eodem tempore is qui non plene crediderat, simul et credebat, et incredulus erat. Hos  itaque gradus sub messis nomine, Marcus noster describit dicens: Sic est regnum Dei, etc. Semen homo iacit in terram, cum bonam intentionem cordi suo inserit. Posteaque dormit, id est in spe boni operis quiescit; nocte exsurgit ac die, quia inter prospera et aduersa non deficit semen, germinat et crescit ille, quia et cum adhuc incrementa sua mereri non ualet, uirtus semel concepta ad prouectum ducitur; et ultro terra fructificat, quia preueniente se gratia mens hominis spontanee ad fructum boni operis surgit. Sed hec eadem terra primum herbam, deinde spicam, deinde plenum frumentum producit in spica. Ipsa enim inuocatio boni operis instar herbe teneritudinem habet, et ad spicam peruenit, cum uirtus percepta ad perfectum operis  pertrahit. Plerumque frumentum in spica fructificat, cum uirtus ad robustum et perfectum opus perficit. Producto fructu, omnipotens Deus falcem mittit, et messem suam desecat, quia cum unusquisque ad perfecta opera produxerit temporalem uitam suam, per emissam sententiam incidit, ut granum suum ad horreum celeste perducat. Cum igitur desideria bona concipimus, semen uite in terram mittimus: cum opera recta concipimus, herba sumus; cum ad perfectum boni operis conficimus, ad spicam peruenimus; cum ipsius operis perfectione solidamur, plenum frumentum in spica proferimus. Petrus herba fuit. Cum autem ancille uerba timuit, uiriditas adhuc erat in mente, quia Christum omnium redemptorem credebat, sed flexibilis pede conculcabatur  timoris. In spicam suam excreuerat, cum eum quem confiteri timuerat in Galilea, uiuentem uidebat. Ad plenum granum in spica peruenerat, quando, ueniente desuper spiritu, ita roboratus est ut uires persequentium cesus despiceret, et Deum inter flagella predicaret.



TIT. XX. De hydriis uacuis et plenis.

Hydrie aliquando sunt uacue, aliquando plene. Plene autem aliquando ueneno, aliquando aqua uel uino. uacue sunt cum pro inani gloria uel terreno commodo fiunt. Plena ueneno, si cum rancore animi uel murmure; aqua cum ex timore: siquidem per aquam quidam timor intelligitur. Unde Salomon: Timor Domini fons uite . uino plene sunt, cum timor uertitur in amorem, cum caritas  timorem excludit. Ut uacue sint uel ueneno plene, non uult Dominus; ut aqua impleantur iubet; ut aqua in uinum uertatur facit.



TIT. XXI. De pigro, de luctante et uincente.

Tres sunt: piger, luctans, uincens. De primo dicitur: Abscondit piger manus suas sub axilla . Luctans audit: uiriliter agite . Et uincenti clamat Dominus: uincenti dabo edere de igno uite, quod est in paradiso Dei mei . Pigro ergo est primo consolandum, secundo condolendum, pugnanti metuendum, uincenti congaudendum. Primus habet manus ligatas, secundus exertas, tertius quietas. Primus insanus sine uulnere, secundus sanus cum uulnere, tertius sanus ab omni uulnere.  Primus dormit sine spe, secundus uigilat in spe, tertius gaudet in re. Piger tenet silentium a bono, secundus a malo, tertius ab incommodo. Incommodum dico nociuum corpori et anime, id est peccata et peccati penam. Hoc silentium erit in uita beata, ubi seruus liber erit a domino suo. In hac enim uita non est seruus liber a Domino, quia licet per penitentiam relinquat peccatum peccator, impugnatio tamen peccati adhuc insistit.



TIT. XXII. De nocte, cursu ac itineribus eius.

Nox in suo cursu medium iter haberet . Nox ignorantia boni. Cursus noctis est ad defendendum tempus bonitatis. Tria sunt itinera noctis: Primum, ex ignorantia boni errare; secundum, post cognitum bonum errorem diligere; tertium, in errore  perseuerare. Cum itaque uenit Christus, medium silentium tenebant omnia, mox in suo cursu medium iter tenebat, quia homines a bono silebant et errorem diligebant.



TIT. XXIII. De multiplici acceptione Eucaristie corporis Dominici.

Qui semel datus est mundo in forma carnis, is cunctis diebus aut horis datur fidelibus in specie panis, scilicet in esu sacramenti sui, sed sepius et in cunctis horis deuotis datur in gustu spiritus sui. Primum ad redemptionem, secundum ad sanctificationem, tertium ad consolationem. Primum exigit ut fides sit recta, secundum ut conscientia sit pura, tertium ut deuotio sit pura et prompta. Hoc mentem eleuat, ut gratie occurrat; cor aperit, ut excipiat; affectum dilatat,  ut plurimum inde plus capiat.



TIT. XXIu. De preparamentis ad Purificationem Marie digne celebrandam.

Sint lumbi uestri precincti, etc. . Lumbi nostri sint precincti, ut Purificationem Marie emulemur, ut sint lucerne ardentes in manibus nostris, ut gaudium Simeonis lumen in manibus, portantis etiam uisibili signo in nobis presentemus. Simus casto corpore, et mundo corde, ut Purificationem uirginis expressius colamus. Simus ardentes deuotione, lucentes opere, ut cum Simeone Christum portemus in manibus. Sit lucerna in corde sit in manu, sit in ore. Lucerna in corde luceat in nobis, in manu aliis, in ore proximo. Lucerna in corde puritas est fidei; lucerna in manu, exemplum operis;  lucerna in ore, sermo edificationis. Non solum coram hominibus nos lucere necesse est per orationem, et coram Deo per intentionem, sed etiam coram angelis per operationem. Lucerna nostra coram angelis est pura deuotio, cum in conspectu angelorum psallimus sapienter, uel oramus ardenter. Lucerna coram Deo, simplex intentio, ut ei soli placeamus cui nos probauimus. Quod autem fides lucerna sit, testatur Salomon: Non exstinguetur in nocte lucerna eius , id est non deficiet in tentatione fides eius. Quod opus bonum lucerna sit, ostendit Dominus: Luceat lux uestra, etc. . Quod Domini sermo lucerna sit ostendit Dauid: Lucerna pedibus meis uerbum  tuum . Quod oratio lucerna sit Salomon notat: Lucerna Domini spiraculum uite hominis, que inuestigat omnia secreta uentris . Lumen namque quod nobis orantibus uel psallentibus desuper aperitur spiraculum est uite, in quo suauiter respiramus. Quod autem dicatur inuestigare secreta uentris, id est mentis, non illud esse putandum quod Dominus comminatur se scrutaturum esse in lucernis; istud namque causa cum sit illuminantis, illud iudicii est exquirentis. Nam et aliter inuestigat secreta uentris potio medici, aliter gladius carnificis. De intentione dicitur: Lucerna corporis tui est oculus tuus . Nobis ergo, quibus ardent tot lucerne, cum exstincta fuerit lucerna huius uite, orietur lux inexstinguibilis  uite, et quasi fulgor meridianus consurget nobis ad uesperam. Et cum nos consumptos putaueris, oriemur ut lucifer, et tenebre erunt sicut meridies.



TIT. XXu. De triplici descriptione ad coniugium, ad continentiam, et ad uirginitatem.

Ut describeretur uniuersus orbis, etc. . Triplex est descriptio: Alii ad coniugium, alii ad continentiam, alii describuntur ad uirginitatem. In his tribus est tota descriptio Christi: qui non est in aliqua istarum, non est Christi, sed potius ad censum diaboli pertinet. Coniugium comparatur tapetibus, que super terram extenduntur. Continentia est cortina dependens in pariete. uirginitas regium mantile supra quod fercula ponuntur. Primum est sub pedibus regis, secundum in conspectu, tertium  iuxta regem uel circa. Primum ad usum, secundum ad delectationem, tertium ad dignitatem. Primum in terra terre puluere obfuscatur, secundum supra terram coronatur, tertium celestia imitatur. In coniugio est uinculum spiritus propter societatem, usus carnis propter prolem, moderatio carnalis consortii propter suscipiendum corpus Christi et orationem. Fornicatio est ignis comburens, coniugium ignis calefaciens, uirginitas ignis lucens, et leuitate se ad alta acuens ac agens. Nostrum igitur est aut perire incendio, aut euadere remedio.



TIT. XXuI. De uocatione Lazari in sepulcro, moraliter alludendo primo ad hoc quod »abyssus abyssum inuocat;« deinde de tertia decima mansione Iudeorum in deserto, et que sequuntur.

 Lazare, ueni foras . In hac uocatione uidendum est quis uocat, quem uocat, et quomodo uocat. Hec enim tria in omni uocatione sunt attendenda: qualitas uocantis, uocati et uocandi, id est uocans, uocatum et uocatio. Historialiter Christus Lazarum materialem de sepulcro uocauit materiali. Spiritualiter abyssus uocat abyssum: Abyssus Dei, abyssum hominis; abyssus sapientie, abyssum ignorantie; abyssus misericordie, abyssum miserie. uenit enim sapientia Dei ad ignorantiam nostram, uenit misericordia Dei ad miseriam nostram, uenit Christus sublimis ad limum nostrum, excelsus ad profundum nostrum, et infixus est in limo profundi, ut nos erueret de profundo. Abyssus Christus est,  quia incomprehensibilia sunt iudicia eius, et inuestigabiles uie eius . Unde Ego latitudo, etc. . Abyssus etiam cor hominis prauum et inscrutabile. Et quis cognoscet illud?  Unde et Ionas sub persona Christi in passione: Abyssus uallauit me, pelagus operuit caput meum . Abyssus igitur superior uocat inferiorem; Christus hominem, dicens: Lazare, ueni foras. Quasi dicat: Abysse malitie Adam, abysse ignorantie, abysse miserie, ueni foras. Sed unde et quo de sepulcro, imo de sepulcris? Omne enim peccatum sepulcrum est: ergo quot peccata, tot sepulcra. Dimitte mortuos sepetire mortuos suos . Mortuus mortuum sepelit, cum peccator peccatorem adulationibus pascit. In sepulcris concupiscentie mortui sunt et  sepulti quibus dedit Dominus desideria cordis eorum. Decima tertia mansione in exitu de Aegypto murmurauit populus contra Dominum suum et Moysen, reuersi enim sunt corde in Aegyptum ad ollas carnium, cepas, allia et pepones. Nam tertius decimus numerus, primus a duodecimo doctrine apostolorum, transgressionem notat. Inde Christus tertia decima transgrediens, tertia decima passus est, ad uesperam fecit pro nobis sacrificium uespertinum, ut de uespere mortis duceret nos ad matutinum uite. In huiusmodi sepulcris fetebat quatriduanus. Prima dies mortis natiuitas carnalis; quia homo nascitur ad laborem, repletus multis miseriis. Unde: Quis me liberabit de corpore mortis huius?  Secunda transgressio legis naturalis; tertia scripte  legis; quarta date gratie. Ecce iam fetet. Hunc tamen uocat de abyssis terre. Unde: De abyssis terre iterum reduxisti me . Primo in corpore, iterum in anima. Primo de peccato originali; iterum de actuali. Primo in te capite nostro, cum naturam nostram de morte suscitasti; iterum in membris, cum nos morte peccati liberasti. Semel in spe, iterum in re de abyssis terre ad abyssum celi reduxisti. Tres autem sunt abyssi uite, prima profunda, secunda profundior, tertia profundissima. Peccatum in cogitatione, operatione, consuetudine. Mortuus in domo, in porta, fetens in sepulcris. Ab hac triplici abysso postulat liberari Propheta: Non me demergat, inquit, tempestas aque, per iniquam cogitationem,  neque absorbeat me profundum, per prauam operationem, neque urgeat super me puteus os suum, per obstinatam consuetudinem . Lazare, ueni foras. Qua? per me, quia ego sum uia . Quo? ad me, quia ego sum patria. ueni per me hominem, ad me Deum. Unde uocatur? de peccatis. Qua? per Christum hominem ad Christum Deum. uocat igitur abyssum de abyssis, et per abyssum.



TIT. XXuII. Quod multiplici ratione Maria dicatur uirga, et Christus flos eius.

uirgo Dei genitrix uirga est, flos filius eius. Perquam conuenienter, fratres karissimi, dicitur uirga, beata uirgo Maria. Est enim uirga recta, uirga erecta, et in celum usque porrecta. uirga gracilis, uirga fragilis, uirga flexibilis, uirga frondosa, uirga  florigera, uirga fructifera: Recta per fidem, erecta per spem, porrecta per longanimitatem, per humilitatem gracilis, per mansuetudinem flexibilis, per uirginalem conceptionem florigera, per partum salutis fructifera. Gracilis, per abiectionem sui, fragilis per despectionem mundi, flexibilis per compassionem proximi, frondosa per gratiam deuotionis, florigera per gratiam uirginitatis, fructifera per prerogatiuam fecunditatis. Prerogatiua fecunditatis fuit quia talis taliter talem genuit. Qualis? uirgo concepit, uirgo peperit, uirgo permansit. Qualiter? Angelo nuntiante, Spiritu sancto operante, uirtute Altissimi obumbrante. Qualem? Sanctum sanctorum, Regem seculorum, Dominum angelorum, Regem denique regum, et Dominum dominorum, unicum uirginis  matris, unigenitum Dei Patris, Deum et Dominum maiestatis. uirgo Dei genitrix, uirga est; flos filius, eius, quam bene quam recte dicitur flos? quia ex uirga uirgine producitur. Quid flore tenuius? Quid flore tenerius? Quid ad tactum lenius? Quid ad ferendum leuius? Quid flore speciosius? Quid flore fragrantius? Quid flore fructuosius attendimus? In flore itaque est mellificatio, ex flore fructificatio, ex flore fauus et fructus. In fauo mel et cera, in fructu potus et esca. Si parua sunt ista, addo quod et in flore medicamenta. Quid flore tenuimus cum astringitur? Quid tenerius cum atteritur? Quid lenius cum attrectatur? Quid leuius cum portatur? Quid speciosius cum aspicitur? Quid fragrantius cum odoratur? Quid utilius si effectus attendantur? Septem  itaque sunt que in flore miramur: tenuitatem, teneritatem, lenitatem, leuitatem, pulchritudinem, fragrantiam, utilitatem. Ex his itaque collige, uirginis ille filius qualis inuenitur ab illis quibus in florem uertitur. Nam qui incredulis et preuaricatoribus est lapis offensionis, et petra scandali , flos est spe et amore inherentibus. Illis flos igitur imitabilis specie et utilitate singularis; flos in quo est filius uirginis, flos tenuis ad indignationem, tener ad miserationem, mansuetudine lenis, leuis dominatione, pulcher per dominationem, pulcher per moderationem, fragrans per repromissionem, utilis per remunerationem. Est ergo tenuis in flagellis, tener in misericordiis, lenis in donis, leuis in preceptis, pulcher in exemplis, fragrans promissis, fructuosus  in premiis. Hic flos factus est nobis medicina; ex illo enim mel et cera, in ipso potus et esca. Medicina in redemptione, potus et esca in iustificatione, mel et cera in glorificatione. Ex hac medicina sanitas sempiterne incorruptibilitatis, ex eius esca refectio interne sanitatis, ex eius potu ebrietas eterne fecunditatis. De illius esca et cera, splendor summe claritatis. In eius melle dulcedo indeficientis felicitatis.



TIT. XXuIII. De matre et puero in Aegyptum profugis moraliter, et persecutione puerorum sanctorum Innocentium.

Accipe puerum et matrem eius, et fuge in Aegyptum . Mater munditia est cordis, puer ueritas,  quia de tali matre nascitur intelligentia, ueritas, cognitio sui et Dei. Hec est plena intelligentia et plena sapientia. uis scire quod de tali matre talis filius riatur, cognitio scilicet Dei de cordis munditia? Beati mundo corde, quoniam ipsi Deum uidebunt , id est cognoscent. Puritas cordis est terra que in perpetuum stat. Quia quod purum est, corruptionem ignorat, et sic perire nescit. Huius terre fructus, ueritas, quia ueritas de terra orta est . Nato tali puero, Herodes turbatur, et omnis Hierosolyma cum illo, quia puerum qui natus est, non uult crescere, imo omnes pueros uult occidere. Herodes est superbia. Hierosolyma regnum eius. Diligit Christus paruulos Iudeos, amat Hierosolyma magnos Iudeos. Iudeos confitentes  interpretatur. uis scir equales confessores Herodes habeat rex superbus? Non sum, inquit, ut ceteri homines raptores, etc. . Talium Hierosolyma turbatur cum eo. uis audire quales habeat Christus? Ego sum, inquit, minimus apostolorum, etc. . Excelsus Dominus humiliata respicit , paruulos querit. Sinite, inquit, paruulos uenire ad me, etc. . Superbus Herodes humilia despicit, ambulans in magnis, et mirabilibus super se paruulos Christi querit occidere a bimatu et infra. Humilis confessio minimum facit Iudeum et paruulum: inquantum humilis est paruulum; inquantum confessio, Iudeum. Sed alia est confessio criminis, alia laudis. Tu forte mala tantum in te inuenis, erubescis confiteri:  illa bona aliqua comprehendit, et hec de Dei munere cognoscens, gratias agit. Uterque pro humili confessione Iudeus et paruulus, sed tu anniculus: ille bimus. Qui enim pro peccatis Domino confitentur, ad primum annum perueniunt; qui pro donis, secundum attingunt. Confessio itaque criminis facit anniculos; laudis, bimos. Herodes igitur, qui Iudeos magnos et tumidos, non ad laudandum Deum, sed ad lapidandum Stephanum promptos, non solum primum, sed et secundum pie uel humilis confessionis annum transgredientes diligit. Paruulos quos Christus diligit usque ad mortem persequitur a bimatu, et infra; et ipsum puerum, scilicet ipsam ueritatem cordis mundati. Herodes puerum persequitur, cum ex accepta ueritatis  intelligentia, spiritu elationis animus impugnatur. Multi enim cum ueritatis intelligentiam accipiunt, altiora seipsis querentes se deserunt. Nunc de mysterio Incarnationis et Trinitatis, nunc de secretis celestibus, et Spiritus sancti carismatibus disputant; et dum supra se rimantur, sue infirmitatis nescii, se esse homines obliuiscuntur. Qui ergo hanc Herodianam impietatem cupit euadere, angeli consilio obediat. Accipe, inquit, puerum, et matrem eius, et fuge in Aegyptum. Aegyptus tenebre interpretatur. Ad tenebras igitur nostras considerandas ire precipimur, quando per spiritum superbie impugnamur. Est autem puer aliquando apud Aegyptum, aliquando inuenitur in Iudea: apud Aegyptum est quando docet me quante sint tenebre mee, instruens  me uera cognoscere de meipso; apud Iudeam est quando ostendit mihi que sit claritas sapientie sue, erudiens me uera de Deo. In Aegypto dat cognitionem mei; et in Iudea, Dei, quia Notus in Iudea Deus . Accipe puerum et matrem eius, cum utroque fuge. Si Herodem non euitas, puer occiditur, quia si superbiam non declinas, ueritatis lux exstinguitur. Si cum utroque non pergis, intus non eris. Si pristinos errores, preteritas delectationes, ad memoriam reducis, in Aegyptum quidem uenisti et moraris in ea, in tenebris tuis considerandis occupatus; sed quia sine puritate huc uenisti, raperis in turpem delectationem; sed quia ueritas tecum non est, cadis cito in errorem.  Si enim antiquas uoluptatis uias per concupiscentiam respicis, sine uirgine matre pergis. Si mala tua excusas uel mala esse dissimulas, sine puero in Aegypto moraris. Fuge, ergo et cum utroque esto ibi usque dum dicam tibi. Non ante tempus redeas, sed neque ultra quam satis est moreris. Nam si mala tua nimis attendas, cito te in desperationis foueam precipitas; si ante tempus uel ultra modum de Dei misericordia confidis, te nichilominus in presumptionem erigis. Cum igitur ex nimia consideratione tenebrarum tuarum tanquam ex multa mora Aegypti in desperationem traheris, et a tristitia absorberis, angeli Satane consilium sequeris. Hoc ipsum si ex Iudee facias inhabitatione, per inanem letitiam ad uanam gloriam et spem rapies.  Si igitur discretus es, non solum fugias, sed esto ibi usque dum dicam tibi, ut ait Angelus magni consilii: Surgens ergo Ioseph fugit in Aegyptum cum matre et puero, et erat ibi usque ad obitum Herodis, usque dum diceretur ei: Reuertere in terram Isrel, defuncti enim sunt qui querebant animam pueri, etc. Et nota quod nocte fugit. Nox autem propter tenebras significare quandoque solet ignorantiam; quandoque propter frigus tristitiam. Nocte igitur ad Aegyptum tendit, qui pristini erroris sui uias cum graui merore respicit. Qui enim conscientie sue tenebras cum alacritate intuetur, in Aegyptum clara die reuertitur. O quanta impudentia, peccata pre oculis habere et non gemere, erubescenda  tueri et non erubescere, dolenda uidere et minime dolere! De nocte quidem ire disponebat qui dicebat: Recogitabo annos meos in amaritudine anime mee . Qui recogitat in iucunditate anime sue, sibi, o Domine, non tibi recogitat annos anteacte uite sue. Recogita illi annos tuos in amaritudine anime tue, non in dulcedine, ut nocte fugias in Aegyptum, quia eo amplius dulcescat tibi bonitas Dei, quo magis tibi amarescit iniquitas tua; et quo plus displicet iniustitia, tanto plus placeat Dei misericordia. Utile enim est fugere ad Aegyptum et infirmitatis nostre tenebras inspicere, ne animus intumescat. Sed forte dices: Tenebre conculcabunt me si in Aegyptum iero, ideoque audi: Nox nocti indicat scientiam . Tantum ergo puer  iehsu, et mater sit tecum, fiducialiter ibi et uere dicere poteris: Si ambulauero in medio umbre mortis, non timebo mala , quoniam puer iehsu et mater uirgo, et cordis munditia, et ueritatis intelligentia mecum est, quinimo et nox facta est illuminatio mea in deliciis meis. O bone Iesu! quante qualesque misericordie diuine, dum nox uertitur in diem, tenebre in lucem, amaritudo in iucunditatem, ignorantia in scientiam? Fugit quoque Ioseph in Aegyptum, et erat ibi usque ad obitum Herodis. Obitus Herodis, defectus est elationis. Si in Aegyptum uadis et in ea moraris, quando infirmitatis tue tenebras agnoscis, omnis profecto arrogantia deficit. Defuncto Herode tempus est reuertendi in terram Isrel. Isrel uir uidens Deum  interpretatur. Ille Isrel est cuius mens in contemplatione leuatur. Ego uir uidens paupertatem meam ; usque hodie, quia nichil nisi tenebras uideo, in Aegypto sum, qui uero per contemplationem gloriam Dei intuetur, in terra Isrel moratur, quia si quis sapientiam loquitur inter perfectos, et que corde contemplatur ore confitetur, in Iudea conuersatur. In Aegypto quisque est per considerationem sui; in terra Isrel per contemplationem Dei; in Iudea per edificationem proximi.



TIT. XXIX. De sacramentorum diuersitate.

Sacramentorum alia consistunt in rebus, ut aqua aspersionis; alia in factis ut signaculum crucis, tunsio pectoris, expansio manuum; alia in uerbis, ut responsoria; alia in iubilis et gestu, ut aque  aspersio exemplo Elisei mittentis sal in aquam, ut amari fontes dulcorarentur. Innuit autem aqua penitentiam de preteritis, sal discretionem de futuris: que duo iuncta amaram conscientiam in dulcedinem uertunt, illusiones et infestationes demonum pellunt. Signaculum crucis, uirtus est passionis Christi; tunsio pectoris expulsionem male cogitationis; expansio manuum caritatem notat; Responsorium, bonam operationem. Alleluia presentem letitiam. Iubilus futuram significat.



TIT. XXX. De saucio, uulneribus eius, et medico et medicamentis, et operibus misericordie.

Homo in peccatis iacens egrotus est, uitia uulnera, Deus medicus, dona Spiritus sancti antidota,  uirtutes sanitates, beatitudines gaudia. Per dona Spiritus sancti uitia sanantur, sanus uirtutibus operatur, operans gaudiis muneratur. Sex autem sunt opera misericordie, esurientem pascere, sitientem potare, hospitem colligere, nudum uestire, infirmum uisitare, ad carceratum et inclusum uenire; septimum, ut in Tobia legitur , mortuum sepelire.



TIT. XXXI. De duabus portis summe uel bonis uel malis.

Due sunt porte, amor et timor. Que cum bone sunt, omnem bonum efficiunt. Per timorem enim mala cauentur, per amorem bona exercentur. Cum uero male, omnium malorum causa sunt. Per timorem enim malum a bono reciditur, et per amorem  malum mala fiunt. Porte igitur sunt per quas mors et uita ingrediuntur. Mors, quando ad malum aperiuntur; uita, quando ad bonum reserantur.



TIT. XXXII. De quadruplici timore.

Quatuor sunt timores: seruilis, mundanus, initialis, filialis. Primus pro euitanda pena abstinet a malo, retenta uoluntate mala; secundus pro euitanda pena abstinet a malo, obtenta uoluntate bona; tertius pro euitanda pena a prauo opere abstinet, et prauas cogitationes resecat; quartus bono firmiter adheret, illud amittere nolens. Primus hominibus placere querit, penam que ab hominibus infertur, non reatum conscientie timens: secundus hominibus placere non querens, tametsi displicere metuens, tam mendax est in ueritate neganda,  quam fallax alter in ueritate tegenda, uterque in ueritate offendit; tertius, quia penam quam Deus qui cor inspicit comminatur declinare uult, ei displicere metuit; quartus Deo placere uolens, destinatum bonum timet, id est non uult amittere.



TIT. XXXIII. De triplici uitio, triplici peccato, et triplici remedio.

Triplex uitium, triplex peccatum, triplex remedium: Impotentia, ignorantia, concupiscentia; tria uirtute hominis interioris uitia, dum consensum alliciunt, transeunt in peccata, quorum alia per infirmitatem, alia per errorem, alia ex sosa  peruersa uoluntate ultro committimus, triplex uero remedium in diuinis constitutionibus, comminationibus et promissionibus, intelligimus. Unde: Omne caput languidum,  et omne cor merens! A planta pedis usque ad uerticem non est in eo sanitas , ecce mala innata. uulnus et liuor et plaga tumens, etc., ecce mala illata. Prima intrinsecus, secunda extrinsecus. Ad cumulum autem malorum sequitur contemptus remediorum. Non est, inquit, circumligata, nec curata medicamine, nec fota oleo, etc. Ecce quantis malis premimur. Ergo disce, o homo! et si ab homine dedignaris, ab eo saltem qui docet hominem scientiam, tantam miseriam, quod scilicet de interioribus timere, de exterioribus debeas formidare, ut ardentius medici remedia queras, et diligas ligamenta, scilicet diuinarum institutionum, curamenta comminationum, fomenta promissionum. Omne, inquit medicus in propheta, caput languidum,  etc. Caput, id est liberum arbitrium, quia sicut caput corpori preeminet, ita liberum arbitrium omni occasioni presidet. Isto nichil dignius, quia incommutabili eternitati pre ceteris uicinius accedit, eius in se imaginem expressius gerit, quia nulla culpa, uel miseria, non dicam destrui, sed nec minui potest; et sicut superiorem non habet, nec habere potest, sic liberum arbitrium dominium non patitur nec pati potest, quia uiolentiam illi inferre, nec Creatorem decet, nec creatura potest. Totus si infernus, totusque mundus, et militie celestis in unum coniuret exercitus, unus ex libero arbitrio consensus in qualibet re inuito extorqueri non ualet. Hoc itaque caput in homine languidum dicitur, quia ad amorem bonum torpet. Capitis languorem  ostendebat, qui dicebat: Sine me nichil potestis facere . Quid enim boni facere potest ex seipso, quando nec dicere potest Dominus iehsu, nisi in Spiritu sancto . Nihil ergo languidius eo quod ad quodlibet bonum etiam minimum minime conualescere potest, quia: Non est uolentis neque currentis, sed miserentis Dei . uoluntati enim eius quis potest resistere? Unde sicut admiranda arbitrii dignitas est, ab ullo cogi non posse; sic miseranda infirmitas, in seipso ad omne opus bonum torpere. Sequitur: Omne cor merens, etc. Ex corde consilium de occulto eruitur, et in secreto inuenitur, et ex eo bona intentio procedit, quoniam per consilium uita nostra deprauata  corrigitur. Nam mors et uita ex ipso procedit, quoniam si ex consilio intentio bona deprauatur, quid iuuat bonorum operum prolem gignere, et eam per prauam intentionem necare? Quidam in ipso proposito ex mala intentione opera corrumpunt, alii post exercitia uirtutem per uanam laudem a bona intentione euanescunt. Primi abortiuos faciunt parere; secundi natos uel adultos occidunt. Nonne satius non parere quam dormiendo partum opprimere, uel ex consilio necare? Melior est sterilis que non parit, quam filiorum necatrix sine misericordia. Quid enim ossa arida sine anima, nisi fortia opera sine intentione bona? Et hec ab uirtutum merito et retributione frustrata, sed uaticinante filio hominis ingressus est spiritus in ea, et reuixerunt.  Quia ergo ex consilio intentio accipit ut bona sit, quasi de corde spiritus procedit qui ad corporis uiuificationem exiens, se per uirtutum opera diffundit, ut nostrum sit quod dicitur: Consilium custodiet te, et prudentia seruabit te . Hoc autem cor in tenebris ignorantie positum erat, modo in discernenda quantitate, dicendo maius malum esse minus, et e conuerso; modo in examinanda qualitate, dicendo malum bonum et econuerso; non iudicando scilicet inter noctem et noctem, ut a malis peiora, et a peioribus pessima diiudicet, nec inter diem et diem, ut a bonis meliora, a melioribus optima separet; nec omnem noctem, ut quodcunque uitium digna examinatione penset; nec omnem  diem, iuxta Apostolum, ut unamquamque uirtutem iuxta propriam dignitatem estimet. Hec enim sunt quinque talenta que imprimuntur cogitationi, lucranda ex eis alia quinque, si imprimantur et affectui, ut que cognoscit, efficaciter diligendo duplicet. Alioquin melius est uiam ueritatis non agnoscere, quam post agnitam retrorsum abire . Diligenda auide debemus diligere, et contraria debemus odire. Nec huc ascendisse sufficit, nisi ulterius ascenderimus, scilicet ut in malis, peiora maiori odio persequamur, in bonis meliora altiori dilectione complectamur. Et de secundo ad tertium, ut de melioribus optima eligamus, ex deterioribus pessima maxime contemnamus. Et quia possumus hec tria facere in dilectione bonorum, et contrariorum reprobatione,  contrarium modum minime seruare studeamus, sed per quartum et quintum ascendamus, ut in omni bono uel malo odii uel amoris congruam mensuram seruemus. Sed in his omnibus cor meret, et ex merore caligat. Meror namque lacrymas fundit: lacryme oculos caligare faciunt. Recte ergo cor meret, quia ad omne consilium rationis cor hebet. uere meret; et merere debet, quia malum diligimus, quod dum consilium patitur, sicut non ignorat, ita nec dissimulat. Quanto enim euidentius per consilium cognoscit malum quod patitur, tanto amplius meret et suis prauitatibus indignatur, quia qui apponit scientiam, apponit et dolorem . Si igitur cor habemus, non omni consilio destituti sumus, tantum malum dissimulare non debemus.  debet dolor noster acrius nos urgere interius, apparere exterius, intus ad remedium, foris ad exemplum. Nam meror est dolor acrius intus seuiens, et in lacrymas foris erumpens. Si ergo columba seducta et non habens cor non sumus, si absque prudentia et sine consilio non existimus, probemus in opere quam uere doleamus in corde, appareat exterius quid patiamur interius. Sequitur: A planta pedis, etc. Pes notat carnale desiderium, quia sicut pes in imo iacet et a pedibus totum corpus circumfertur, ita carnale desiderium in infimis adheret, et a carnalibus desideriis animus exagitatur, et circumfertur, quandiu enim homo uagus et profugus uiuit super terram, tandiu post concupiscentias suas abiens repletus miseriis et nunquam  in eodem statu permanet, querens apprehendere quod concupiscit et effugere quod odit. Nunc hoc, nunc illud amat: que prius amauerat, iterum despicit et fastidit. Sed cur dicimus fastidire, qui, Scriptura teste, cursum in amaritudine consummant. Omnia, inquit, flumina intrant in mare , hoc est omnem delectationem carnalem in amaritudinem terminari, omne flumen, et omnis dulcis aqua dum mare intrat, in amaram mutatur aquam, quia extrema gaudii luctus occupat, et risus dolore miscebitur . Et mare non redundat , quia diuina equitas in omni percussione sua quam ad ultionem uel correctionem fert, modum seruat, iustitie metas non excedit. Malitie nostre meritum, miserie nostre quantitas non exsuperat. A pede  igitur usque ad uerticem non est sanitas, et sic pes cum toto corpore dolet, quia concupiscentie malum undique feruet, et dolorem in singulis membris propria infirmitas extorquet. Quid enim infirmius quam non posse plene resistere in quibus erubescimus? Mente consentire legi Dei, et in lege Dei captiuari, et uinci? Hec igitur sunt tria uitia: languor capitis, meror cordis, dolor infirmi corporis. Qui defectus nostri ab interioribus surgunt. Per languorem capitis intelligimus debilitatem liberi arbitrii ad bonum; per infirmitatem corporis, inquietudinem desiderii ad malum; per merorem cordis, caliginem, ambiguitatem iudicii ad utrumque discernendum. In languore, in impotentia boni, in uexatione infirmitatis, in concupiscentia mali, in nubilo meroris  ignorantia boni et mali.

Secundum hoc genus triplex uitiorum, triplex est genus peccatorum. Unde sequitur: uulnus, liuor, plaga tumens. Alia enim sunt que incidimus per infirmitatem, alia per errorem, alia per iniquitatem. uulnus est peccatum quod committitur per infirmitatem. Quid enim contritio exterius aperta sine tumore, nisi culpa manifesta sine elatione, cum humiliatione et confusione? Talia per infirmitatem quodammodo inuiti committimus; nulla enim magis erubescimus magisque damnamus. Liuor est peccatum ignorantie; nam sicut contritio pelli obtenditur, et ne sanies profluat, pelle, qua tegitur, prohibetur, sic ignorantie peccata ne in apertum prodeant,  sub ambiguitatis sue umbraculo se uelant, et, ne per confessionis aperturam putredo sue corruptionis erumpat, false opinionis uelamento se palliat. Plaga tumens est peccatum malitie, quia neque per infirmitatem, neque per ignorantiam, sed per solam malam uoluntatem tumor contemptus Dei committitur. Hec tria sunt peccata, in Patrem, in Filium et in Spiritum sanctum. uel per hec tria intelligemus mortuum extra domum, in domo, et in tumulo, scilicet cogitationis peccatum, actionis et consuetudinis. uulnus in tumorem uersum, est peccatum consuetudine obductum; uulnus apertum, peccatum per actionem manifestum; liuor sub pelle putrescens, peccatum in cogitatione latens. uel per uulnus quod est sine tumore, peccatum;  quod accusamus non defendimus; per liuorem, illud quod per hypocrisim tegimus; per plagam tumentem, quod per contumaciam defendimus. Tribus itaque modis peccati contritio aperitur, tribus obducitur; tribus inflatur: aperitur in modum uulneris, obducitur in modum liuoris, inflatur in modum plage tumentis. Sed peccati uulnus aliter patet homini in seipso, aliter proximo, aliter Deo; sibi per cognitionem, proximo per actionem, Deo per confessionem. Quantum enim in nobis est, illud Deo abscondimus quod coram eo per confessionem damnare nolumus. Tribus item modis absconditur ad liuoris similitudinem. Pelle obducitur aliter nobis, aliter Dei oculis, aliter proximi. Nobis per errorem, Deo per taciturnitatem, proximo per simulationem.  Similiter tribus modis intumescit, dum more plage tumentis distenditur: in seipso putrescit per malitiam, coram proximo per imprudentiam, circa Deum intumescit per contumaciam. Per malitiam, homo destruit seipsum, per imprudentiam destruit uel perimit proximum, per contumaciam impugnat Deum.

Huic triplici malo, triplex remedium additur. In ligamentis, curamentis, fomentis, licet quelibet ad tria mala posse referri uideantur. Plagam tumentem respiciunt in presenti eloquio, cum dicit circumligata, curata, fota. Intelligimus autem ligamenta in mandatis, curamenta in minis, fomenta in promissis. Triplex est autem uinculum mandatorum.  Primo trahimur, secundo retrahimur, tertio astringimur. uinculum attrahens, preceptiones sunt, que sunt eorum que fieri oportet: quibus sepe urgemur eo quod bonorum operum gressus sine difficultate non dirigamus. Que sunt: Diliges Dominum Deum tuum, etc. . uinculum retrahens, sunt prohibitiones, que sunt eorum, que fieri non licet: quibus tamen sepe inde retrahimur quod per desiderium properamus. Que sunt: Non occides, etc.  uinculum constringens, sunt admonitiones, quibus cordium fluxum ligamus, cum uoluntates etiam a licitis restringimus. Que sunt: Si uis perfectus esse uade et uende, etc. . Triplex est curationum genus in diuinis comminationibus. Est comminatio correctionis, reprobationis,  damnationis. De prima dicitur: Flagellat omnem filium quem recipit . De secunda: Indurabo cor Pharaonis . Et: Quem uult indurat . Et: Addam correctiones uestras in septuplum, propter peccata uestra . Et: Conteram superbiam duritie . De tertia dicet sinistris: Ite in ignem eternum . uermis non morietur, etc. . Amarus hic succus herbarum, sed ad desiccandos uitiorum humores efficacissimus. Nimis effrenatus est qui non studet concupiscentias temperare uel refrenare, etsi attendat in electis mala septempliciter puniri; alios propter peccata in reprobum sensum dari et quosdam in supplicium eternum. Triplex est olei species in diuinis promissionibus. Prima promissio  uenie, secunda gratie, tertia glorie. Quia non solum delictorum ueniam, nec etiam solum gratiam, sed et gloriam dabit misericors et miserator Dominus. Ad primam pertinet: Si fuerint peccata uestra ut coccinum, quasi nix dealbabuntur . Ad secundam pertinet: Diuisiones gratiarum sunt . Ad tertiam: Alia gloria celestium, alia terrestrium, etc. . Prima ad uulnera medenda in usum unctionis fouet salubrius. Secunda ad luminaria concinnanda in usum luminis ardet clarius. Tertia ad cibaria condienda in usum refectionis sapit dulcius, quia est oleum letitie, participatio glorie. He species olei sunt contra triplicem dolorem. Si doles ex uulnere criminis, et conscientia peccatorum te urget acerbius; accipe unctionem olei proposite  uenie, et recipe consolationem, ad illam uocem: Nolo mortem peccatoris, sed ut conuertatur et uiuat . Conuertimini a uiis uestris pessimis . Et: Quare moriemini, domus Isrel?  Que est tam immanis contritionis et penitentie amaritudo, quam lenire non possit huius diuine unctionis infusio. Si doles ex infirmitate et defectu tuo, inungere oleo promisse gratie, et accipe ab eo qui dat omnibus affluenter, et nemini improperat . Si, inquit, nostis bona data dare filiis uestris, quanto magis Pater uester celestis dabit spiritum bonum petentibus se? etc. . Hoc induc uasis inanibus ex precepto, quia non nouit deficere, nisi cum uasa uacua defuerint que  possent impleri. Si doles de tribulationibus, habes oleum glorie, unde fatigationem leuans, dolorem mitiges ab illo pretioso unguentario qui dicit: Non sunt condigne passiones huius temporis ad futuram gloriam, etc. . Primam unctionem Samaritanus infundebat ei qui incidit in latrones, et ea peccatrix mulier sanauit uulnera sua. Secundam accepit qui dicebat: Gratia Dei sum, id quod sum, etc. . Hec non debet esse uacua, que exemplo et uerbo docuit. Exemplo: Et gratia eius in me uacua non fuit . uerbo: uidete, inquit, ne in uacuum gratiam Dei recipiatis . Tertia prudentes uirgines, intrantes in gaudium Domini sui, et ad nuptias Agni recubantes abundant . Habemus ergo tres olei species, utiles et necessarias:  Primam, contra triplicem contritionem uulneris, liuoris plage tumentis; secundam, contra triplicem dolorem mesti cordis, languidi capitis, egroti corporis; tertiam, contra triplicem fatigationem etiam sani corporis, uidelicet laboris, egestatis, persecutionis. Oleum habes diuine misericordie, in quo foueas uulnera peccatorum; oleum gratie, in quo mitiges uitiorum morbos; oleum glorie, in quo lenias fatigationes certaminum. Primum est ergo sanare uulnera peccatorum, secundum curare morbos uitiorum, tertium lenire fatigationum dolores. In peccatorum medelam habemus oleum misericordie, confectionem illam propheticam ex prima olei specie confectam: Beati quorum remisse sunt iniquitates . Mirabile unguentum illud  quod non solum de infirmo sanum, sed etiam de misero facit beatum. Contra uitiorum morbos accipe aliam confectionem ex oleo gratie: Beatus uir cuius Deus adiutor est ; et: Beatus quem tu erudieris, Domine ; et: Beatus qui confidit in Domino, etc. . Beatus, inquam, quem Dominus adiuuat, et erudit, et protegit: adiuuat ad bonum, defendit contra malum, erudit ad utrumque discernendum. Adiuuare, erudire, defendere totum est gratie. Primum est igitur contra defectum fortitudinis, secundum contra defectum ueritatis, tertium contra defectum uirtutis. Omnia contra defectum boni naturalis. Primum contra debilitatem languidi capitis, secundum contra caliginem merentis cordis, tertium contra infirmi anxietatem corporis.  Habemus adhuc tertiam olei speciem ex promissione gratie contra triplicem corporis iam conualescentis defatigationem. Contra fatigationem habes illud: Labores manuum tuarum, quia manducabis: Beatus es et bene tibi erit ; contra afflictionem egestatis, illud: Beati pauperes spiritu, quoniam ipsorum est regnum celorum ; contra tribulationem persecutionis, illud: Beati qui persecutionem patiuntur propter iustitiam, quoniam ipsorum est regnum celorum . Quis inter tot tribulationum certamina non modo non doleat, uerumetiam exhilarescat, cum Scripture attestatione addiscat de quo hesitare non audeat, quoniam Beatus uir qui suffert tentationem, quoniam cum probatus  fuerit accipiet coronam uite ! hoc est, quo apostoli ibant gaudentes a conspectu consilii, quoniam digni habiti sunt pro nomine Iesu contumeliam pati . Ergo tertia olei species facit de tribulatione gaudentis [gandentes?], cum speret [sperent] in certamine, quod oculus non uidit, nec auris audiuit, nec in cor hominis ascendit, etc. . Studeamus ergo ex his secundum suam quisque utilitatem et uirtutem infirma nostra fouere, ne illa diuine increpationis arguamur sententia: uulnus et liuor, et plaga tumens non est circumligata, nec curata medicamine, neque fota oleo, etc. .



TIT. XXXIu. De publicani iustificatione.

Tribus uirtutibus in domum suam rediit iustificatus: obedientia, qua se dixit seruum; iustitia, quam  misericordia facit; caritate in filio, quam Deus in seipso gignit. Dicit enim tria: Domine, miserere [uulg. Deus, propitius esto] mihi peccatori. In eo quod Domine clamat, seruum se dicit; in eo quod miserere uociferat, misericordia se iustum facit; in eo quod se peccatorem accusat, Deus ex impio filium gignit.



TIT. XXXu. De consilio impiorum in quatuor.

Beatus uir qui non abiit in consilio impiorum, etc. . In quatuor consilium impiorum consistit: malitia, astutia, audacia, imprudentia. Malitia ad mandandum in cogitatione; astutia ad ordinandum in deliberatione; audacia ad peragendum mala in operatione; imprudentia ad iterationem in consuetudine. Hi peccatorem ducunt ad sepeliendum. Sed  si iehsu tangit loculum peccati mortalis per misericordiam, stant portitores.



TIT. XXXuI. De consilio piorum, etc.

Consilium piorum consistit in quatuor: In innocentia, que priuat fetore uitiorum; prouidentia, que dotat odore proximarum uirtutum; constantia, que confirmat honore uirtutum receptarum; reuerentia, que exornat decore retributionum.



TIT. XXXuII. De tribus salutationum in Euangelio generibus.

Tria salutationum in Euangelio genera inuenimus: angelus uirginem salutauit, uirgo Elizabeth salutauit, Dominus post resurrectionem discipulos salutauit. Cum enim uidemus eos qui in sterilitate senuerunt, montana professionis ascendendo, feruorem penitentie  quasi quemdam filium concipere, uel in uerbo Dei uoce salutationis gratiam remissionis offerre debemus. Quos in sanctitate et castitate Deo seruire uidemus, inuitando ad meliora, benedictionis fecunditatem necessario permittimus. Quos sanos in conclaui remotioris uite positos ad imitationis apostolice fastigium tendere conspicimus, illis pacis gemine soliditatem, cum etiam in suo corpore quedam preludia sentiunt, uice uocis ministerio spondemus. Alios uero qui in uia seculi positi sunt, in eodem Euangelio salutare prohibemur, quia nullam salutem seculo inherentes merentur.



TIT. XXXuIII. De quatuor augentibus gratiam deuotionis et religionis.

 Quatuor sunt que nostre gratiam deuotionis adaugent: Memoria peccatorum, que hominem apud se reddit humilem; recordatio peccati, que illum ad bene agendum sollicitat; consideratio peregrinationis, que illum hortatur uisibilia contemnere; desiderium uite perennis, quod, hominem inuitans ad perfectum, cogit eum cum terrenis affectibus uoluptatis imitationem suspendere.



TIT. XXXIX. De tribus quibus nos erudit Dominus.

Tribus modis nos erudit Dominus: indulti beneficii largitate, que duritiam mentis emollit et excitat ad amorem; illati damni et uerbi seueritate, que prestans intellectum auditui nobis timorem incutit; contemptus publica utilitate, que, implens facies nostras ignominia, parit nobis uerecundiam ut Deum  queramus et eius nomen: cuius hic est puer Aegyptius, quem lassum ab Amalecita derelictum adinuenit Dauid et cibo refecit .



TIT. XL. De tribus nobis prohibitis, et tribus nobis licitis.

Tria nobis prohibentur: male cogitare, male dicere, male facere. Quia in male cogitando uel immunditia est, cum res olide reuoluuntur; uel superbia, cum animus super proximum erigitur; uel ambitio, cum res uel honor illicite concupiscitur. Necesse est male cogitationi istorum qui semper uolunt maledicere, ut sit sermo uel superuacuus ratione carens et utilitate; uel detractorius, superna bona inuida et odiosa corrosione diminuens; uel adulatorius caput alterius falsa olei delinitione demulcens.  In male faciendo opus est uel simulatorium, cum aliud intendimus et aliud demonstramus; uel impium, cum proximos ledimus; uel impudicum, cum nos sordidamus. Per contrarium, ut bene cogitare, bene loqui, bene facere, eadem possunt notari. Triformis esse debet nostre laudis oblatio: affectuosa, ut mens concordet uoci; fructuosa, ut edificationem pariat intuenti; gratiosa, ut placeat conditori, qui gratis dedit.



TIT. XLI. Penitentie tria necessaria.

Tria sunt necessaria penitentie: Abstinentia, per quam carnis superbia domatur; lectio, cuius fructu reformandus in uigore animus saginatur; oratio, cuius munimine uirtutes ex anima proteguntur.



TIT. XLII. De tribus in quibus obnoxii Deo sumus.


Tria sunt in quibus obnoxii Deo sumus: Signaculum nature, quo ad similitudinem Dei facti sumus; talentum fidei, quod per bonum opus Deo integrum resignare debemus; titulus per confessionem, quo ad seruiendum Deo sponsionis uinculis alligamur.



TIT. XLIII. De triplici uia ad mortem.

Trifaria ratione diuiduntur uie ad mortem: Alia erumnosa pauperibus, qui diuite animo intumescentes ab inopia temporali ad eternam transferuntur; alia laboriosa in amaris, qui diuersarum curarum angustiis districti obliuiscuntur Dei, et ita ab his angustiis ad eterna referuntur; deliciosa in  diuitibus, qui post dulcedines momentaneas sempiternam inueniunt amaritudinem.



TIT. XLIu. De triplici uia arcta.

Triplex est arcta uia que ducit ad uitam: Sanguinolenta in martyribus, qui in sanguine Agni lauantes corpora sua, altitudinis solium attingunt; purpurea in confessoribus, qui in sua cruce uestigia diuerse passionis per abstinentiam expresserunt; lactea in uirginibus, que puritatis angelice candidatum in se consecrantes, ad complexum inde sponsi uirtutum euolauerunt.



TIT. XLu. De tribus in quibus Christum imitari debemus.

Tria sunt que, nobis in Christo expressa, nos Christiani a Christo dicti exercere debemus: Improbare  seculi uanitatem, quia et iehsu, ne rex fleret, aufugit a turbis; exercere patientiam, quia et ipse agnus occisus est; habere geminam caritatem, quia Christus etiam pro inimicis orauit.



TIT. XLuI. Quod impii quatuor modis dicuntur filii.

Quatuor modis impii dicuntur filii: alieni, Belial, iniquitatis, malitie. Filii alieni sunt, qui mentiuntur; filii Belial, qui non cognoscunt Deum; iniquitatis filii sunt genimina uiperarum; malitie filii, Chanaan, et non Iuda.



TIT. XLuII. De tribulationis triplici bono.

Tribulatio tria confert: exercitium ne uirtutis amor otii tepore frigescat; probationem, ut nostre constantie fortitudo ad exemplum hominibus innotescat; premium, ut iuxta tribulationem immensum  glorie pondus accipiat.



TIT. XLuIII. De triplici electorum exercitio.

Triforme est exercitium electorum: austeritas ieiuniorum, qua excolitur terra, ut fructum ferat; assiduitas lectionum, qua reficitur, ut pinguescat; instantia orationis, qua confirmatur mens ut ad celestium appetitum fortius assurgat.



TIT. XLIX. De tribus in nobis principibus.

Tres sunt in nobis principes, quos in nobis mori necesse est, ut Christus uiuat: Prudentia secularium, que est Ioseph; eloquentia spiritualium, que est Moyses; copia temporalium, que est Iosue.



TIT. L. De tribus calicibus a Domino propinatis.

Tres sunt calices quos Dominus propinat nobis: penitentie et doloris, qui est plenus misto (f. musto];  penitentie et laboris, quem bibit Ioannes; beneuolentie et amoris, qui est inebrians et preclarus.



TIT. LI. De tribus uestimentis electorum.

Tria sunt uestimenta communia electis Dei: Celestis sapientia, que est ephod et caput operit; perseuerans iustitia, que poderis est, et totum corpus induit; carnalis continentia, que lumbos cingit.



TIT. LII. De tribus puellis peruertentibus sensum.

Tres sunt puelle, que peruertunt sensum nostrum: Teneritudo carnis, que est Dalila Samsonis; oculus curiositatis mundialis glorie, que est Iezabel, et Naboth occidit; diffidentia future uite, que est filia Herodis, et caput Ioannis aufert in  disco.



TIT. LIII. De quadruplici sacerdotum officio.

Quadripartitum est officium sacerdotis: uiuam carnis sue hostiam immolare, quod est Leuiticum; uirtutum carisma Deo offerre, quod est aromata incendere, et filiorum Aaron est; cum feruore martyrii celum intrare, quod est introire sancta sanctorum; gratie et precum uota celo transfundere, quod est panem et uinum Deo offerre.



TIT. LIu. De tribus generibus hominum quibus mare huius seculi peruium est.

Tribus generibus hominum hoc mare magnum, presens scilicet seculum, est peruium ut transeant liberati: qui tres esse dicuntur. Ne, Daniel et Iob. In Ne qui arcam rexit ne periret diluuio, rectorum  formam intelligo; in Daniele, uiro desideriorum abstinentie et castimonie, debito soli Deo, uacantem penitentie et continentie ordinem; in Iob substantiam huius mundi bene dispensantem in conuiuio, fidelem populum terrena fide possidentem. Primus naui, secundus ponte, tertius uado pertransit. Coniugatorum ordo mare magnum uado pertransit, laboriosum, periculosum et longum iter habens, presertim diebus istis, quibus malitia nimis inuoluit [inualuit?], inter undas huius seculi uoragines uitiorum et criminalium foueas declinare. Continentium ordo ponte pertransit: quod iter breuius est et facilius, sed non prorsus securum. Timendum enim est periculum triplex, ne forte equare se alteri, aut respicere retro, aut certe in medio ponte stare quis uelit. Nullas ex his  tribus augustiis angustia patitur pontis; angusta enim est uia que ducit ad uitam . Contra primum periculum oremus ut non ueniat nobis pes superbie, quoniam ibi ceciderunt qui oderunt iniquitatem. Nam et eius qui mittens manum ad aratrum aspicit retro, statim pelagus operit caput; sed et qui stare uoluerit, non quidem relinquens ordinem, sed non perficiens, cadat necesse est, ab his qui sequuntur impulsus et euersus. Necesse enim est e duobus, aut proficere aut deficere. In hac autem angusta pontis semita confidendum est; composita enim est lignis, ut qui eis inniti uoluerint non labatur pes eorum. Hec est pena corporis, et paupertas uite mundialis, humilitas obedientie; nam et per multas tribulationes oportet nos intrare in regnum  Dei ; et: Qui uolunt diuites fieri, incident in tentationem et in laqueum diaboli . Et quem adeo exturbauit inobedientia suo recto tramite, per obedientiam rediit. His rite compositis trina maris declinasti pericula: concupiscentiam carnis, concupiscentiam oculorum, et superbiam uite. Porro prelati descendunt mare in nauibus facientes operationem in aquis multis . Neque certa pontis aut uadis semita coarctantur, ut libere possint discurrere, et occurrere singulis; et ut oportet dirigere pontis et uadi semitam ordinate gradientes, pericula inuestigare ac declinare. Ascendunt usque ad celos, et descendunt usque ad abyssos ; nunc tractantes sublimia, et horribilia loca diiudicantes.  Sed que poterit nauis inueniri que tam immanes fluctus sine discrimine sustineat? Hec est fortis, ut mors dilectio . Quia, iuxta quod alibi habes: Aque multe non poterunt exstinguere caritatem . His tribus compacta est lateribus, ut sit, iuxta Apostolum, caritas de corde puro, conscientia bona, fide non ficta ; ut magis prodesse quam preesse desiderem, intentionem habentes bonam, ut forma facti gregis incipiant facere et docere, et magistram sequentemque regulam, quecunque discipulis docuerunt esse contraria uerbo, factis indicent non agenda, ne subditus submurmurare possit et dicere: Medice, cura teipsum ; ut secure respondere exprobrantibus sibi ualeant: Quis ex uobis arguet me de peccato?  Si non de ueniali, saltem de criminali. Fidem quoque non fictam, ut qualis prelatus in conuersatione, talis sit in occulta cogitatione; non foris humilis, intus elatus, de sua uirtute uel sapientia confidens, que est ficti fides. His conuenienter aptatur trina Petri interrogatio: Amas me? amas me? amas me? quod est dicere, amas me de corde puro, conscientia bona, et fide non ficta.



TIT. Lu. De quintuplici obedientia.

Quinquepartita debet esse obedientia: recta, ut non sit contra Deum; uoluntaria, quia Deus non approbat coacta seruitia; pura, quia debet esse intentio sincera: Si enim oculus fuerit simplex, totum corpus lucidum erit ; discreta, ne quid nimis: qui enim recte offert si non recte diuidit, peccat;  firma, ut non desistat: Qui enim perseuerauerit saluabitur .



TIT. LuI. De triplici bono quod nobis indicat Propheta.

Triplex est bonum quod omnis propheta indicat: facere iudicium et iustitiam, et ambulare rectum cum Domino. Facere iustitiam reddendo unicuique quod suum est, prioribus obedientiam, minoribus doctrinam, amicis letitiam, inimicis patientiam; facere etiam iudicium, aliud in se, aliud in proximum, aliud in Deum. In se debet esse seuerum. Si enim nos diiudicaremus, non utique iudicaremur . Pium in proximum, ut siue misericorditer obsecres, siue zelo increpes, utrumque facias in spiritu lenitatis. In Deum sit purum et uerum. Considerans  enim seipsum, iudicia Dei attendere debet in simplicitate cordis et puritate, dicens in confessione: Omnia opera Dei bona ualde. Sit ergo homo in se districtus iudex, per intellectum ueritatis; pius in proximum per affectum caritatis; purus in Deum per consensum uoluntatis. Postquam uero fecerit homo iudicium et iustitiam, necessaria est ei uigilantia, ne laxetur per torporem, uel corruat per clationem, ut sollicitus ambulet cum Deo suo subditus ei, et orans eum.



TIT. LuII. De triplici animarum statu.

Triplex est status sanctarum animarum. Primus est in corpore corruptibili, secundus sine corpore, tertius in corpore iam glorificato. Primus in militia,  secundus in requie, tertius in beatitudine. Primus in tabernaculis, secundus in atriis, tertius in domo Dei. Quam dilecta tabernacula tua, Domine uirtutum  Multo magis atria concupiscibilia, iuxta illud: Melior est dies una in atriis tuis super millia . Concupiscit et deficit anima mea in atria Domini . Sed quoniam in ipsis atriis aliquis defectus est: Beati qui habitant in domo tua, Domine, in secula seculorum laudabunt te . Letatus sum, inquit alibi, in his que dicta sunt mihi; In domum Domini ibimus . In primis est Ecclesia non sine macula et ruga. Si enim dixerimus quod peccatum non habemus, ipsi nos seducimus; et ueritas in nobis non est . In secundis est sine macula. Sine macula sunt, inquit,  ante thronum Dei . Nondum tamen sine ruga. Adeo enim riget in eis desiderium domus Dei in qua uestiantur duplicibus, ut necdum illorum recta intentio tendat in Deum; sed quodammodo retrahatur et rugam faciat cum desiderio inclinati clament: uindica, Domine, sanguinem seruorum tuorum qui effusus est . Non tanquam uindicte cupidi, sed desiderio resurgendi: quod differendum est usque ad diem iudicii. In tertiis uero exhibet Dominus Ecclesiam sine macula et sine ruga . In tabernaculo habitat iustitiam operans; in atrio sine macula ingrediens. Unde Prophete querenti: Domine, quis habitabit in tabernaculo tuo, aut quis requiescet in monte sancto tuo?  respondetur: Qui ingreditur sine macula, et operatur  iustitiam . Quasi dicat: Hic requiescet in monte sancto tuo qui operatur iustitiam, et qui ingreditur sine macula. In habitaculo igitur semper inest macula aliqua uetustatis et ruga alicuius necessitatis. In atrio remouetur peccati macula, remanente, ut dictum est, aliqua constrictionis ruga, dum accipiunt tantum singulas stolas, sed non uestiuntur duplicibus donec recipiant corpora et impleatur numerus fratrum, donc uestiamur et nos pariter, sicut de patriarchis ait apostolus: Deo pro nobis melius aliquid disponente , ut non sine nobis consummarentur. In domo aufertur penitus et macula et ruga, quando extenditur celum sicut pellis et dilatatur , ut nec minima in eis inueniatur macula aut ruga. Tripliciter autem seruiemus Deo, uidentes  eum in omnibus creaturis, habentes eum in nobisipsis, cognoscentes eum in semetipso trinum et unum, et gloriam sine enigmate mundi cordis oculo intuentes. Unde mensuram plenam et confertam et supereffluentem dabunt in sinum uestrum . Plenam in uniuersitate creaturarum, confertam in interiori, supereffluentem in ipso Deo. Quomodo uidendus fit in creaturis, et habendus in nobis, possumus uel ex parte cognoscere. Cognitio enim illa mirabilis confortata est facta, et non possumus ad eam.



TIT. LuIII. De triplici celestis uerbi auditore.

Tres legimus celestis uerbi auditores pigros, actiuos, contemplatiuos. Pigri audiunt et audita contemnunt.  Actiui audiunt et auditis obediunt. Contemplatiui audiunt et in amplexu obdormiunt. Pigri torpent, actiui laborant, contemplatiui quiescunt. De pigro scriptum est: Abscondit manus suas sub axilla ; de actiuo: Labores manuum tuarum quia manducabis: beatus es et bene tibi erit , de contemplatiuo: Quis dabit mihi pennas sicut columbe: et uolabo et requiescam?  Pigri sunt debiles, actiui fortes, contemplatiui uacantes. Est autem triplex pigrorum debilitas: quia sunt in oculis ceci, in manibus contracti, in pedibus claudi. Ceci, quia uident et non intelligunt; contracti, quia congregant et non distribuunt; claudi, quia ad intimam erroris lasciuiam declinantes, rectam uiam salutis non arripiunt. Pigri torpent Deo, non  seculo; quia multis laboribus thesaurizant sibi diuitias seculi. Actiui nec Deo nec seculo, quia thesaurizant sibi diuitias celi et beatitudinem Dei. Contemplatiui non Deo cui uacant, sed seculo, quod contemnunt.



TIT. LIX. De triplici uita hominis.

Tripliciter dicitur uita hominis: uita nature, qua uita uiuit homo; uita gratie, qua uiuit Christus in hominis corde; uita culpe, qua uiuit peccatum in homine. Due sunt a Deo, tertia ab homine. De omnibus dicit Dauid: Deus, uitam meam annuntiaui tibi . Nam et illas que nature et gratie sunt, Deo annuntiat, dum eas se a Deo confitetur habere; tertiam que est peccati, dum eam confitetur cum Apostolo, ut non mentiatur. uita gratie est super  terram, uita nature in terra; uita culpe subtus terram. De prima Apostolus: Nostra conuersatio in celis est . De secunda Iob: Homo nascitur ad laborem . De tertia Dominus: Qui male agit odit lucem . Et Ioan.: Qui odit fratrem suum in tenebris est .



TIT. LX. De tribus mansionibus hominum.

Tres sunt mansiones: celestis, terrestris, infernalis. In media constitutis dat creaturis Creator bonus optionem, ut quod uoluerint eligant, quod eligerint meritis acquirant. Mansio in qua sumus in medio constituta sursum habet celum, deorsum infernum. Inferni mansio plusquam possit dici dura est et aspera. Ibi uermis qui non moritur, ignis qui non exstinguitur. Ibi miser in miseriis non subsistit,  quoniam non est homini cor, non sensus, quo malorum et dolorum infinitas calamitates exprimere possit. Celi uero mansionem sapientia ponit mensam, panem uite et intellectus. uinum miscet quod letificat cor hominis, ut bibant in iucunditate, et inebrientur ab ubertate domus, ut non esuriant, neque sitiant amplius, quando Dominus transiens ministrabit illis et manifestabit seipsum illis. Nos ergo, fratres, in terrestri mansione inter istas mansiones constituti, sursum erigamur ad celestem. Nam beatus qui ad cenam Agni uocatus est . Beatus qui manducabit panem in regno celorum . Et quia ad hoc uocati sumus hic positi, beatitudinem illam hereditate possideamus. Festinemus ingredi  in illam requiem; sed quia non intrabit in eam aliquid coinquinatum et immundum, totum studium nostrum sit circa nostri purificationem, uti purificati cum filio uirginis in illud sublime templum non manufactum presentari et Domino sisti mereamur. Mater Domini purgatorios agebat dies que illis non indigebat, Dominus circumcidebatur, in quo nullum erat delictum. Nos maculosi et turpes agamus purgatorios dies, mundemus conscientias, purgemus ora, tempus quod superest purgationi deputemus. Patet animabus nostris purgandis et lauandis fons diuine pietatis in ablutione pectoris et menstruate.



TIT. LXI. De triplici uirginitate.

Triplex est uirginitas: Prima in carne, mente  corrupta; secunda in mente, carnis uiolato pudore; tertia in mente et corpore. Prima est ancilla, secunda adolescentula, tertia sponsa. Prima est fatua, que mente prostituta caste uiuit in carne, timore uel laude humana; secunda est prudens, que post amissam uirginitatem carnis prudenter repetit uirginitatem mentis, per omnia se subdens diuinis preceptis; tertia est fidelis, que corruptionem carnis aut mentis non incurrit, sed in amore sponsi fideliter permansit. Prima damnatur, secunda muneratur, tertia coronatur. Qui sponsus uoce suauissima ait: Tota pulchra es, amica mea, et macula non est in te .



TIT. LXII. De tribus que desponsata recipit.

Tria recipit desponsata: Monile in pectore, annulum  in digito, dotem in iure hereditario. Monili pectus munitur, annulo manus ornatur, dote coniugium consummatur. In pectore ratio, cum qua uersatur cogitatio; in manu operatio; in dote utriusque remuneratio. Per monile, quod ex auro et gemmis cum labore fabricatur, nota celestis sapientia que diuersis disciplinis illustratur. Ut enim ait Scriptura, Sapientia desursum est . Primum quidem pudica, deinde pacifica, modesta, suadibilis, bonis consentiens. Hec cum difficultate acquiritur, quia disciplinatis tantum mentibus infunditur. Non enim in maleuolam animam intrabit sapientia . Hec ergo acquisita pectus munit ne secreta sinus aperiantur, ne tenere mamme sponse aura adulationis flante ledantur, ne suggestio immittatur, qua  ratio obnubiletur, cogitatio casta prostituatur; sed tota integra et sigillo sapientie undique munita, digna efficitur laude sponsi dicentis: Quam pulchre sunt mamme tue, soror mea, sponsa. Pulchriora sunt ubera tua uino . Per annulum sine quo nulla desponsatur, Spiritus sancti pignus accipitur, sine quo celestis sponsi amplexibus nemo iungitur: qui omnem operationem que per manus signatur, ornat et diligit, ut dicere possit: Manus mee dis illauerunt myrrham probatissimam; digiti mei pleni sunt myrrha . Tantis ornamentis decorata et muneribus pignorata, dote celesti efficitur digna, que est eterna remuneratio. Spe et amore cuius, fidelis anima spirituali uiro desponsatur, de quo  dicitur: uir oriens nomen eius .



TIT. LXIII. De tribus Christi gestatoribus.

Tres leguntur principaliter portatores Iesu: Beata Maria concipiens in utero; Simeon offerens in ulnis, Ioseph portans in humeris. Significant tres ordines electorum: Maria predicatores, Simeon bonos operatores, Ioseph fidei defensores. Qui enim uerbum Dei predicant, quasi Christum in utero portant ut cum aliis uel alios pariant. Unde Paulus: Filioli mei, quos iterum parturio donec Christus formetur in uobis . Qui uero porrigit panem esurienti, et cetera facit misericordie opera, recte uidetur Christum in ulnis portare quibus dicturus est in iudicio: Quod uni ex minimis istis fecistis, mihi fecistis . Qui autem laboribus pro Christo  fatigantur, qui persecutionem propter iustitiam patiuntur, Iesum in humeris portare dicuntur; unde: Qui uult uenire post me, abneget semetipsum et tollat crucem suam et sequatur me .



TIT. LXIu. Predicatori tria necessaria.

Tria solent in predicatore requiri: sanctitas conuersationis, perfectio scientie, eloquentia ad gratiam, ut sermo sit sanctus, sit prudens, sit illustris. Sanctitas, quia cuius uita despicitur, restat ut eius predicatio contemnatur. Quare, inquit Dominus, tu enarras iustitias meas, et assumis testamentum meum per os tuum?  Perfectio scientie, ut habeat unde preferat de thesauro suo noua et uetera; eloquentia, ut habeat secundum scientiam quid dicat, secundum eloquentiam quomodo dicat, ut sententiarum  excellentie sermonis elegantia respondeat, et uerborum dignitas rerum maiestati; et quasi quodam concentu res et uerba concurrant, ut sic triplici et ita omni acceptione sermo eius sit dignus. Unde: Fidelis sermo et omni acceptione dignus .



TIT. LXu. De tribus quibus nocet luxuria.

Tribus luxuria nocet: Cutis nitore, uestis decore, exquisito ciborum sapore.



TIT. LXuI. De tribus in quibus confessio.

In tribus consistit confessio: In crebris gemitibus, in multis singultibus, in irriguis fletibus. Ut sint gemitus in pectore, singultus in gutture, fletus in facie.



TIT. LXuII. De tribus in quibus contritio.

 Tribus conficitur cordis contritio: A pudore, a timore, a dolore. A pudore, quia turpiter egit; a dolore, quia Deum offendit; a timore, quia impunitum non transibit. Primo pudet deliquisse, secundo dolet offendisse, tertio timet.



TIT. LXuIII. De tribus silentiis ante gratiam.

Tria gratiam precesserunt silentia. Primum fuit cecum et surdum, secundum surdum, tertium mutum. Primum ante legem, quando nec per se homo uidebat mortem, nec ab alio audiebat; et ideo remedium non querebat. Secundum sub lege, quando uidebat morbum per legem, nec tamen audiebat per prophetas, nec remedium flagitabat per gratiam. Tertium in prophetis, quando et uidebat morbum et  per prophetas audiebat; sed ad ueniam remedium non confitebatur nec postulabat. In gratia omne silentium abiit, quoniam cum summum silentium tenerent omnia , id est, ultimum silentium esset in omnibus, et nox, id est, diabolus uel nox in peccatorum tenebris, medium iter perageret, omnipotens Sermo uenit . In quo qui uidebant morbum, audiebant et remedium presens habebant, ceperunt et intus morbum per cognitionem cognoscere, et amore cordis audire, et oris confessione medico supplicare.



TIT. LXIX. De tribus silentiis aliis.

Triplex est silentium: cordis, oris, operis. Corde silet, qui dicenda nunquam concipiens, nunquam intus in corde loquitur. Ore silet, qui etsi concipiat,  magno tamen silentii uigore extra in ore restringit. Opere silet, qui licet concipiat, licet proferat, tamen usque ad effectum non peruenit. Qui praua in corde concipiendo silet bonus est. Qui intus silentium rumpit, licet linguam exterius comprimit, malus. Qui corde rumpit et lingua, deterior; qui corde, lingua et opere, pessimus. Hic enim effrenate concepta, non solum effrenatius loquitur; uerum etiam effrenatissime operatur. De illo dicitur: Qui dimittit aquam caput est iurgiorum . Aquam dimittere est fluxum lingue ad actum perducere; et est caput iurgiorum, quia ibi propinatur origo discordie.



TIT. LXX. De quatuor uigiliis uite nostre.

Quatuor uigilie uite humane, tanquam cuiusdam noctis tenebrose, sunt quatuor status. Prima noctis  uigilia in claustro paradisi; secunda, post peccatum in lege naturali; tertia, sub peccato in lege Moysi; quarta, in Christi lege sub gratia. In his omnibus contra hominem est diabolus. In primo statu diabolus cum homine pugnat et eum superat, quia homo uirtutis arma abiecit; in secundo nulla est pugna, quia homo subiugatus per desperationem uictus iacet; cum uictori fomes peccati comes accessit; in tertio moriens expirat, quia per mandatum legis mors reuixit. In quarta autem uigilia huius noctis uenit Dominus ambulans super mare; et sedenti homini in tenebris et in umbra mortis lux orta est ei : et clamans uoce magna in persona Lazari, unicuique iacenti in morte ait: ueni foras . Reuixit itaque homo, et cum diabolo  iterum pugnat et uincit, quoniam libero arbitrio gratia accessit. In primo male pugnat per negligentiam; in secundo repugnat per ignorantiam; in tertio, necatur per superbiam; in quarto, suscitatur, pugnat et uincit per gratiam.



TIT. LXXI. De triplici odore uite.

Triformis est odor uite: non delinquere, quod agit timor seruilis; nolle delinquere, quod operatur filialis; non posse delinquere, quod confert gloria perennis. Primi sunt serui, secundi filii, tertii beati.



TIT. LXXII. De tribus gradibus superbie et humilitatis.

Tres sunt gradus superbie, et tres gradus humilitatis.  Primus gradus superbie est aliquem existimare quod habet a se habere; secundus, cum bonum quod habet suis meritis se accepisse gloriatur; tertius, quando contemptis reliquis, singulariter appetit uideri, nec se putat parem posse habere. Primi uox est: Labia nostra a nobis sunt . Secundi: Gratias ago tibi, quia non sum sicut ceteri homines , tertii uero: Ponam sedem meam in aquilone . Et hic est summus, quo primus homo noluit Deo subesse, credens uerbis serpentis: Eritis sicut dii. Hic autem summus superbie gradus summo humilitatis gradu curandus fuit. Primus enim est suo subdi superiori: et hic est sufficiens; secundus, suo submitti pari et socio, et hic est abundans tertius, suo submitti inferiori: et hic est  omnis et superabundans. De quo ad Ioannem Christus: Sic decet nos implere omnem iustitiam , id est, superabundantem humilitatem. Primus humiliter, secundus humilius, tertius obtinetur humillime. Quo superiori genere humilitatis, Deus qui est super omnia, factus est homo inter omnia, superbie summum hominis gradum curauit, ut iuxta morbum morbi salutis cresceret medicina. Erubesce igitur tu homo, qui nec tuo consentis supponi maiori cum Deus omnibus maior suo pro te non dedignatur subiici inferiori. O quam damnanda superbia! Creature sue creator subiicitur, et contra Creatorem suum creatura superbit. Sed quia omnis qui se exaltat, in gehenna humiliabitur, humiliare homo sub potenti manu Dei , ut te exaltet in  tempore tribulationis illius ubi erit ignis qui non exstinguitur et uermis qui non moritur, ipso prestante qui, etc.



TIT. LXXIII. De tribus cinctoriis.

Tria sunt cinctoria que nos stringunt et cohibent: Memoria mortis, decor pudicitie, amor religiosus. Prima est zona pellicea qua cingebatur Ioannes; secunda, balteus quo Aaron ad Deum accedens; tertia, zona aurea, quo similis Filio hominis et uestitus podere precinctus est in Apocalypsi ad mamillas. Primo cinctorio, cincti sunt eremite studentes asperitati; secundo sacerdotes studentes castitati; tertio, ciues angelici insistentes caritati. Unde zona dicitur aurea.



TIT. LXXIu. De tribus castris, etc.

 Tria sunt castra: predicantium, continentium, coniugatorum. Primi contra hereticos, secundi contra seipsos, tertii pugnant contra ea que mundus dat, quia mundi sunt cogitatores, et ad inuicem sibi placere coguntur.



TIT. LXXu. De duplici compunctione.

Due sunt compunctiones: una nascitur per timorem, altera per amorem. Prima timero supplicii, secunda uenit amore premii. Unde in tabernaculo duo altaria fiunt: unum exterius, alterum interius. Unde in atrio aliud ante arcam. Unum quod ere, alterum quod auro uestitur. In primo carnes, in secundo incensum crematur. Altaria corda sunt in quibus uel ex timore peccatorum, ignis ardet compunctionis,  et caro consumitur ardore praui operis; uel ex amore celestium ab igne caritatis ascendit thymiama orationis. Multi enim sunt qui, dum supplicia metuunt, quotidie fletibus incendunt uitia igne compunctionis. Sunt alii qui a peccatis liberi, amoris flamma in lacrymas compunctionis inardescunt, et cum fraternis ciuibus regem in decore suo uidere concupiscunt. Primum altare est exterius, ut uideantur opera bona et glorificetur Deus ; secundum ante arcam intus, ut ab eo solo qui intus uidet retributio exspectetur. Et notandum quod inter hoc altare et arcam uelum et interpositum. Arca ille est in quo sunt reconditi omnes thesauri sapientie et scientie. uelum est celum. Arca igitur intra uelum, Redemptor noster est in celo. Altare autem uelum est,  quia electorum corda que per sanctum desiderium amore ardent, adhuc releuata facie quod desiderant uidere nequeunt. Quousque ergo in atrio populi extra sumus, in altari compunctionis crememus per timorem carnes uitiorum. Si intus sumus ante uelum antequam scilicet intremus celum, per compunctionis amorem nil terrenum flere debemus, solus nobis ipse sufficiat qui fecit omnia, transcendamus per desiderium omnia, non tam timore penarum nec memoria uitiorum quam amoris flamma succensi, ardeamus cum lacrymis in odore uirtutum sicut illa que ascendit per desiderium sicut uirgula fumi ex aromatibus, etc. .



TIT. LXXuI. De triplici hominis acceptione.

Tribus modis hominem Scriptura appellat: Per  naturam, ut Faciamus hominem ; per culpam, ut uos sicut homines moriemini ; per infirmitatem, ut Maledictus qui confidit in homine .



TIT LXXuII. De triplici somni acceptione.

Tribus modis somnus in Scriptura accipitur: Pro morte carnis. Unde Apostolus: Nolo uos ignorare de dormientibus . Pro negligentia peccati. Unde idem: Hora est iam nos de somno surgere . Pro quiete et uite desideriis. Pro quo somno dormiuit Iacob, ponens caput in lapide .



TIT. LXXuIII. De duplici respectu Dei.

Duplex est Dei respectus: Hic per misericordiam, quo respicit penitentes; in futuro per iustitiam,  quo reprobos damnabit. Unde: Oculi tui in me, et non subsistam . Et quia ibi non est respectus misericordie, premittit, Nec aspiciet me uisus hominis , id est Christi, quia quoque illinc huc non reuertitur quisquam ad emendationem, idem premisit: Et non reuertetur oculus meus ut uideat bona , quia etiam hinc illuc cito transit dicendo; Memento, Domine, quia uentus est uita mea , orat hic se per misericordiam respici. Sed quia Deus non parcit si tibi parcis, audi quid Iob idem dicat: Ego non parcam ori meo . Ori suo parcit qui confiteri malum erubescit. Iustus autem qui in principio sermonis accusator est sui , ori suo non parcit, quia districti iudicis  preueniens uerbum, contra se proprie confessionis uerbo seuit; sicut Psalmista: Preoccupemus, inquit, faciem eius in confessione .



TIT. LXXIX. De quatuor modis peccandi.

Quatuor modis peccata perpetrantur in corde: totidem consummantur in opere. In corde suggestione, per aduersarium; delectatione, per carnem; consensu, per spiritum; defensionis audacia per elationem, cum culpa terrere mentem debuit, extollit. His quatuor ictibus primi hominis rectitudinem antiqui hostis fregit. Nam serpens suasit, Eua delectata est. Adam consensit, requisitus ubi esset, culpam confiteri per audaciam noluit. Hoc in homine quotidie agitur. Diabolus tanquam serpens tortuosus et lubricus suadet; caro sicut Eua delectatur; spiritus  uelut Adam prepositus consentit per carnis delectationem a sua rectitudine inclinatus: qui tanquam requisitus Adam, per audaciam defensionis nequius obduratur. His quatuor consummatur. In opere prius latens culpa agitur, postmodum sine confusione ante oculos hominum aperitur, in consuetudinem ducitur, ad extremum spe falsa uel desperatione misera nutritur. Hos modos Iob deplorat dicens: Quare non in uulua mortuus sum? Egressus ex utero non statim perii? Quare exceptus genibus? Quare lactatus uberibus?  Mortuus esset in uulua si se moriturum in ipsa suggestione cognosceret. Sic de ceteris. Sciendum tamen quod tres primi modi faciliter corriguntur: quartus nunquam. Unde Dominus puellam in domo ; iuuenem  extra portam : quatriduanum Lazarum suscitat . Puella in domo peccator est in occulto: iuuenis qui extra portam ducitur est cum peccati culpa aperitur; sepulture uero aggere premitur, qui usu consuetudinis pressus grauatur. Hos tamen miseratus Dominus ad uitam per penitentiam aduocat. Quartus autem a Domino nuntiatur, non suscitatur, quia peccatum desperationis nec in hoc seculo nec in futuro dimittitur , imo is qui mortuum nuntiat audit. Dimitte mortuos sepelire mortuos suos .



TIT. LXXX. De triplici aduentu Dei.

Tres sunt aduentus Dei, ad homines, in homines, contra homines. Non sunt tam desiderabiles primus et ultimus quam medius, quo sapientia Dei in hominem  ueniens facit ibi mansionem, edificans domum, scindens columnas septem, ut faciat sibi sedem . Domus est homo, sedes anima, septem columne preparamenta sedis. Iustitia, inquit, et iudicium preparatio sedis tue . Iustitia uirtus est cuique quod suum est tribuens, superiori, inferiori, equali. Superiori obedientiam et reuerentiam: quarum altera corporis, altera cordis est. Aequali consilium quo instruatur ignorantia, et auxilium quo iuuetur infirmitas, non solum in uerbo et officio, sed etiam exemplo quo prouocetur ad meliora, et oratione qua iuuetur a Domino. Inferiori custodiam, qua cauere possit peccatum futurum: et disciplinam qua puniatur admissum. Si ergo  superiori reddis deuotionem et obedientiam, equali consilium et auxilium, inferiori subdito custodiam et disciplinam, uel tibi ipsi qui habes corpus tuum subditum, ut non regnent in eo peccata, et faciat fructus dignos penitentie, ueniet in te Dominus.



TIT. LXXXI. De anima cur Christi sit sponsa.

Quatuor sunt propter que anima dicitur sponsa: Dona gratiarum, quibus subarrhata est in baptismate; castus amor, quo illi sociata in ungendo chrismate; proles uirtutum, quibus fecundata est diuini uerbi dogmate; torus quietus, quo in eternum est ei socianda omni procul enigmate. Arrharum uero quedam est communis, quedam specialis. Communis quadrifarie est, qua nati sumus. sentimus, sopimus, discernimus. Specialis similiter quadrifaria:  qua regnaturi sumus preueniente misericordia; remissionem consecuti subsequenti intelligentia; uirtutibus exornati, superabundante gratia, spe certa beati, perseuerante constantia.



TIT. LXXXII. De quincupertito gule uitio.

Quinque partitum est gule uitium. Aliquando in digentie tempus preuenitur in aliquibus; et ii similes Ionathe in gustu mellis. Aliquando hora non preuenitur, sed cibos lautiores querunt; et ii similes populo iudaico in eremo: qui despecto manna carnes petiit. Aliquando quelibet sumenda preparati accuratius poscunt, et ii similes filiis Heli, qui carnes non coctas de more, sed crudas accuratius preparandas extorquent. Aliquando qualitati et tempori congruunt, sed mensuram excedunt. Unde  dicitur: Hec fuit iniquitas sororis tue Sodome: superbia uite saturitas panis et abundantia . Aliquando abiectus est cibus et estu desiderii deterius peccatur, et ii similes Esau qui lentis esca primogenita uendidit. Neque enim cibus sed appetitus uitium est. Unde et hic per lenticulam primatum amisit, et Elias carnes edendo uirtutem corporis seruauit; et diabolus primum hominem non in carne, sed in pomo ; et secundum, in pane tentauit .



TIT. LXXXIII. De tribus sacerdotum uitiis.

Tria sunt uitia quibus frequenter diuerse sacerdotes delinquunt. Cupiditas, incontinentia, negligentia. Cupiditate peccant qui pro obtinendis temporalibus commodis diuina officia celebrant; in quorum  intentione non est amor Dei, sed temporalis lucri. His dicit Dominus per Amos: Ideo audiui et proieci festiuitates uestras, et non capiam odorem sacrificiorum uestrorum . Quia non possunt esse odorifera et delectabilia sacrificia Deo, que quisque facit in eis querendo non honorem Dei, sed sua lucra. Quod si dicat: Deo in hoc seruio licet commodum consequar, dicitur ei: Nemo potest duobus dominis seruire, etc. Non potestis Deo seruire et mammone . Tales constituunt Dagon iuxta arcam : dum per diuina officia que faciunt pecuniam congregare intendunt. Talibus et Dagon auferetur, et ipsi percutiuntur in posterioribus, quia et ipsa temporalia subtrahuntur, et pena  eterna mulctantur. Secundum autem uitium incontinentiam quanto odio insequatur Apostolus docendo quod uiolatorem templi Dei disperdet Deus , notum est. Hec uero duo uitia propter tertium, id est negligentiam accidunt, cum ita sunt in subditis et in se negligentes ut non suscitentur ad custodiam Sion et ad depascendum terram Assur in gladio sicut dicit Dominus per prophetam: Suscitabimus super eum septem pastores et octo primates homines, et pascent terram Assur gladio . Per septem pastores et octo primates uniuersi prelati intelliguntur, qui debent esse septem et octo, id est Nouo et ueteri Testamento instructi. Suscitabo pastores, id est animarum custodes utroque Testamento, ut sciant proferre de thesauro suo noua et  uetera. uigilanter debent custodire Sion, id est Ecclesiam, et uiriliter resistere Assur impugnanti populum Dei, id est diabolo, quia sicut olim Assur populum Dei, ita quotidie nunc diabolus populum persequitur Christianum. Et debent pascere terram Assur in gladio Spiritus, quod est uerbum Dei ut illos qui sunt subiecti diabolo per amorem terrenorum, pabulo sacre doctrine tanquam gladio bis acuto, hinc per timorem gehenne terrendo, illinc amore celestis patrie prouocando, reuocent a malis per terrorem tormentorum, et ad bonum per dulcedinem premiorum. Tales nos oportet esse karissimi, prudentes et exercitatos in sacris Scripturis, et suscitatos et accinctos gladii acumine super gregem nobis commissum, ut refrenata cupiditate temporalium  solis celestibus intendamus, seruata continentia carnis, mundi apparentes in conspectu Dei et hominum, abiecta negligentia, diligenter curam adhibeamus ad custodiam non solum aliarum, sed et nostrarum animarum, ut non sit uox nostra. Posuerunt me custodem uineis . uineam meam, id est domum meam non custodiui. Recepturi premia digna pro laboribus nostris, prestante Domino qui uiuit et regnat, etc.



TIT. LXXXIu. De tribus in quibus consistit salus.

In tribus salus eterna consistit. Primum est abrenuntiare seculo et iungere se Deo; secundum, terrena contemnere et eterna querere; tertium, uitia calcare, et uirtutibus operam dare. Hoc triduo in holocaustum immolatur uacca trima, aries, taurus.  Hoc triduo Dominus turme se in eremo sustinentis per miserationem suam miseretur. Hoc triduo de uitiis ad uirtutes, de luce ad tenebras transit Hebreus. Primo die deserit Pharaonem coniunctus Deo; secundo, seruilia opera luti et lateris, desiderans libertatem; tertio, de Aegypto exiens tendit ad terram promissionis. De primo dicitur: Mihi adherere Deo bonum est ; de secundo: Que sursum sunt querite ; de tertio, Educ de custodia animam meam .



TIT. LXXXu. De triplici damno ferendo.

Tribus modis damnum infertur homini: a demone, a proximo, a carne. Demon insidiatur caritati, proximus possessioni, caro pudicitie. Quod Isaias breuiter  sic colorauit: Ibi habuit foueam ericius, et enutriuit catulos suos; congregati sunt multi, cubauit lamia et inuenit sibi requiem . Babylon homo filius confusionis, quem confundit delectatio culpe, amaritudo pene, singularitas uite. In hoc sunt tria mala Babylonis, tria genera confusionis. Nunc de singulis. Ericius piger, spinosus, inter operculum latens sue pellis, est diabolus piger in effectu ne quis currat ad penitentiam, opertus spinis ne recipiat gloriam uel gratiam; quem latebra perditionis celat, ne ueniat ad misericordiam. Piger est ericius, quia diabolus nullas contra hominem habet uires, nisi se homo ei sponte mancipet. Formica est contra leonem resistentem. Contra formicas consentientes leo. uis uidere formicam? Domine, mit e nos in porcos . Hic  Domino gladium tribuit, ut occidat; in principio facilis ut repellatur. Si inualuerit figens radicem, non exstirpatur, nisi clamet iehsu uoce magna. Unde dum paruulus est hostis, caue ne nequitia erigatur in semine. Sed si piger repellitur, spinas submittit. He sunt multiplices nocendi machine. Plantat diabolus radicem peccati: que nisi mox auellatur, pullulat et nascitur arbor culpe. Per oculum expanduntur rami nequitie; per linguam huius arboris sentit homo, et delectationis colligit fructum in eternam damnationem. Ericius igitur est pigritia imbecillitatis, spina fallacie, pellis latebra. Per spinam precipitat in aperta mala; per pellem in occulta. Hic habet foueam, id est in confusis mentibus mansionem, et nutrit catulos latrantes, id est uitia.  Post ericium sunt milui, quia post diabolum est proximi malignitas, quia cum maledicit et malefacit nobis, rostro et unguibus discerpit. Sed si ericium et miluum euadimus, sequitur lamia. Lamia humanam faciem habet, corpus habet bestiale. Hec est caro, hic est domesticus hostis. Hic primus uincendus, in nobis contra nos habens radices, pugnans blandiendo quasi rationale pro necessariis, et succumbendo quasi bestiale pro superfluis. Hic inuenit requiem cum carnis curam facit in desideriis. Hec tria sunt bella Babylonis: tentatio demonis, proximi calumnia, carnis fornax. Contra ista increpat uultus Dei, et pereunt; blanditur et percutit. Blanditur patienter exspectando, increpat correctione flagellando, percutit iuste damnando.



TIT. LXXXuI. De triplici aduentu Domini.


Primus aduentus in nube, secundus in rore, tertius in fulmine. In primo occultus, in secundo manifestus ex parte, in tertio ex toto. In primo uenit occultus agnus ad aram, in secundo sponsus ad amicam, in tertio ferrum ad culpam. Hi sunt tres descensus, presentie, clementie, uindicte. De primo dicitur: Inclina celos et descende . De secundo: Descendi in hortum meum . De tertio: Descendamus et confundamus labia eorum .



TIT. LXXXuII. De uia carnis et spiritus.

Due sunt uie: una carnis, altera spiritus. Una separat a Domino, altera reuocat ad Dominum. Una uisibilis, altera inuisibilis. In prima mundi  amatores spatiantur; in secunda mundi contemptores requiescunt. Primi sunt Hebrei secundum carnem, qui sic transeunt per bona temporalia ut eterna mala incurrant; secundi Hebrei secundum spiritum, qui per ista transeunt ad eterna bona.



TIT. LXXXuIII. Sapientiam quinque modis concupisci.

Quinque modis sapientia concupiscitur. Quidam discunt ut sciant: quod est curiositas; quidam, ut scientes appareant: quod est uanitas; alii, ut uendant et lucrentur: quod est Simoniaca prauitas; alii ut alios edificent: quod est laudata caritas; alii, ut edificentur: quod est pia humilitas. Tres superiores sine fructu in concupiscendo abundant.  Hi colligunt manna, sed putrescit in ore eorum. Duo posteriores fructum metunt.



TIT. LXXXIX. De tribus cognationibus.

Tres cognationes sunt: Nature, gratie, glorie. In prima sumus conditi nobilis Dei creatura; in secunda renati, noua in Christo creatura; in tertia, translati, perfecta in Domino creatura. Per primam in animalibus excellimus, per secundam carnem superamus, per tertiam mortem uincimus.



TIT. XC. De tribus inobedientie comitibus, et tribus obedientie bonis.

Inobedientia tres comites habet: Imprudentiam, quantum ad seipsam; irreuerentiam, quantum ad Deum; contumeliam, quantum ad proximum. Ut autem scias dignitatem obedientie, aduerte quod  extra Bethaniam, que interpretatur domus obedientie, nec lacryma penitentis, nec studium bone operationis, nec otium sancte contemplationis Deo placere inuenitur. In Bethania quatriduanus suscitatur; ibidem in domo Simonis Maria ab onere peccatorum exoneratur. Postremo a Bethania in Ierusalem, id est uisionem pacis uenitur, quia per obedientiam ouis centesima humeris pii Patris ad regem reportatur. Per obedientiam drachma inuenta in thesaurum regis absconditur. Per obedientiam regina austri ad uerum Salomonem dicitur. Per obedientiam Bersabee ad amplexum ueri sponsi representatur.



TIT. XCI. De tribus in cruce animaduertendis.

Tria notemus in cruce Christiana: nobilitatem,  sapientiam, religionem. Unde titulus litteris Latinis, Grecis et Hebraicis inscribitur. In Latino notatur nobilitas, qua precedebant Romani; in Greco, sapientia, quam ipsi requirunt; in Hebraico, religio, ex qua Iudei, qui petunt signa, procedunt.



TIT. XCII. De tribus imitatori Christi agendis.

Imitator Christi tria debet agere: Simplicis innocentie sensum tenere, ut cum Christo puer efficiatur; abiectum et humilem habitum amare, ut infantie Christi pannis uilibus inuoluatur; in disciplina simpliciter ambulare, ut cum Christo in presepe positus inueniatur.



TIT. XCIII. De tribus piscinis, diaboli, mundi, et Dei, et earum porticibus.

 Tres sunt piscine: una diaboli, altera mundi, tertia Dei. Prima confusio dicitur, et cruciat lethaliter; secunda, contritio, et lauat potentialiter; tertia, compunctio, et abluit salubriter. De prima dicitur: Mittentur in stagnum ignis ardentis et sulphuris ; de secunda: Quid tibi uis in uia Aegypti, ut bibas aquam turbidam? . De tertia: In die illa erit fons patens domui Dauid, etc. . Prima habet quinque porticus penarum tenebras: in prima habet stridorem dentium; in secunda, ignem inexstinguibilem; in tertia, uermem non moriturum; in quarta, frigus nimium; in quinta, desperationem. Secunda quoque piscina quinque habet porticus: prima est negligentia et in ista iacet Saul cum inobedientibus; secunda curiositas  mundi, et in hac Iezabel cum curiosis mulieribus; tertia contemptus proximi: et in hac diues epulo cum omnibus auaris, quarta profundum malitie: et in ea Arius et Caiphas cum aliis malitiosis; quinta desperatio uenie: in qua Cain et Iudas cum reliquis desperantibus. In prima audiunt: Maledictus qui opera Dei facit negligenter ; in secunda: Ascendit mors per fenestras nostras ; in tertia: Qui non diligit manet in morte ; in quarta: In maleuolam animam non intrabit sapientia ; in quinta: Qui peccauerit in Spiritum sanctum non remittetur ei, neque in hoc seculo neque in futuro . Tertia piscina quinque porticus habet: Prima est timor supplicii: et in ipsa iacent penitentes;  secunda, dolor exsilii presentis: in qua iacent lugentes et iustitiam esurientes; tertia, compassio proximi: in qua misericordes; quarta, amor premii: in qua mundi corde; quinta, amor coniugii: in qua pacifici. In his quanquam habeatur uirtutum sanitas, quia tamen in presenti non habetur ad plenum, multitudo dicitur iacere languentium: hi exspectant ut descendat angelus; a quo mota aqua compunctionis , languor uenialium uel mortalium descendentis Spiritus sancti gratia tergatur, et sanetur ab omni labe unus, ille scilicet tantum qui caritatis seruat unitatem.



TIT. XCIu. De triplici materia gaudii anime.

Triplex est materia gaudii sponse Christi anime fidelis: Prima est a gloria sponsi; secunda, a desponsationis  sue reuerentia; tertia, a dotis magnificentia. Laus autem sponsi multiplex est. A forma quia speciosus est pre filiis hominum ; a genere, quia descendens a patre luminum ; a diuitiis, quia Domini est terra et plenitudo eius, etc. ; a potentia, quia non potest uinci; a sapientia, quia non potest falli; a iustitia, quia non potest corrumpi; a certitudine scientie, quia non potest uitari. Est admirabilis bonitate uite, consiliarius utilitate doctrine, Deus singularitate potentie, fortis proprietate uictorie, Pater futuri seculi donis gratie, Princeps pacis, felicitate glorie: Non est similis tui in diis, Domine; et non est secundum opera tua . Primo igitur felix est sponsa tali coniugio.  Sindonem fecit et uendidit, etc. Reuerentia uero desponsationis triplex: prima sacramentorum uite; secunda, mandatorum iustitie; tertia, consiliorum discipline. Primo eam despondit lauando eam sacramentis; secundo, eam despondit induendo preceptis; tertio, eam despondit ornando eam exercitiis. Quam lotam, uestitam, honoratam sponsus recipiet, ut cognoscatur in gentibus eius, iuxta illud: Deus in gentibus eius cognoscetur cum susceperit eam . In gradibus, clericis, laicis, prelatis, subditis, eremitis, mundi contemptoribus. Prelatis debetur sacramentorum reuerentia; subditis, preceptorum obedientia; mundi contemptoribus, consiliorum exercitia. Ad prelatos pertinent salutis sacramenta, ordinationes et dispensationes mandatorum.  Sacer igitur debet esse qui sacrat, ordinatus qui ordinat, iustus qui mandata uite ministrat, discretus et humanus qui uitam alienam librat, et hominum mores dispensat. Taliter sponsata dotis recipit magnificentiam. Merito igitur gaudet sponsa primo per gloriam sponsi felix; secundo, per dispensationis reuerentiam felicior; tertio propter dotis magnificentiam felicissima, ut bene ei dicatur: Letare, Ierusalem, etc.



TIT. XCu. De tribus florum et animarum dotibus.

Tria in flore considerantur: gratus aspectus, suauis tactus et odor iucundus. Quid autem anima spirituali intellectu purificata gratius uidetur? quid spiritualibus amplexibus suauius stringitur? quid  odoratu talis anime iucundius sentitur? In qua nichil sibi uindicans superbia tumidum, non offendit aspectum; nichil inuidia rubiginosum inducens, non exasperat tactum; nichil luxuria marcidum immittens, non conturbat olfactum; sed tota uiret intus, floret presentibus, fructificat absentibus: uiret intus per bonam conscientiam, floret presentibus per bonum exemplum, fructificat absentibus per bonam operationem.



TIT. XCuI. De ingressu uerbi Dei.

Quatuor modis sermo diuinus ad humanam animam ingreditur. Intrat ad primam induratam et propria malitia cecatam, cum uirga ut puniatur, rigidus et crudelis, damnans ipsam ac dicens: Tollatur impius ne uideat gloriam Dei . Intrat  ad secundam lapsam et propria conscientia perterritam cum parabola, ut reparetur; terribilis sed salutaris, eam inuitans curando ac dicens: Fili, ne differas conuerti ad Dominum de die in diem . Intrat ad tertiam iustificatam et pro sui probatione flagellatam, cum sententia, consolatorius et amatorius, ipsi anime dicens: Beatus uir qui suffert tentationem; quoniam cum probatus fuerit accipiet coronam uite quam repromisit Deus diligentibus se, etc. . Intrat ad quartam emeritam et celesti remuneratione dignam, cum gratia, ut remuneretur, gratus atque festiuus eam inuitans ad premium et dicens: Propera, columba mea, formosa mea, et ueni . In figura huius mystici sermonis Moyses  rigidus uerbis, in manu ferens uirgam durissime contritionis, in conspectu obdurati graditur Pharaonis. In figura secundi terribilis, sed salutaris, Nathan propheta ad Dauid prostratum et proprie conscientie reatu constrictum, cum parabola correctionis ingressus, reprehendendo deiectum releuauit, et errore relicto, iustitie restituit. In figura tertii amabilis et consolatorii, Isaias propheta ad regem Ezechiam iustum quidem, sed ad sui probationem corporali debilitate egrotantem, cum sententia diuine consolationis ingressus, iam probatum, iam patientia eruditum sanauit, et de manu regis Assur protegere repromisit. In figura quarti grati et festiui Gabriel angelus aspectu iucundus, habitu decorus, sermone placidus, ad Mariam ingressus  est, eam uenerabiliter salutauit fructumque celestem quasi sue uirginitatis premium repromisit, dicens: Ecce concipies in utero, et paries filium, etc. .



TIT. XCuII. De tribus donis corpori humano et totidem spiritui in conditione collatis.

Tria in conditione inuenimus diuine dilectionis incentiua, corpori collata: panem, solem, erem; cibum uescenti, lucem cernenti, flatum spiranti. Porro spiritui tria: dignitatem, scientiam, ueritatem. Dignitas geminum possidet donum; nature prerogatiuam, et donationis potentiam. Scientia quoque duplex: hanc ipsam sciens dignitatem uel aliam nobis inesse et a nobis non esse. At uirtus bifaria est, auctorem querere, et inuento inseparabiliter  inherere. Dignitas sine scientia non proderit; scientia uero etiam obest, si uirtus non affuerit.



TIT. XCuIII. De tribus in redemptione hominis ipsum ad dilectionem Dei incitantibus.

Tria in redemptione sunt dilectionis incitamenta: tempus, modus, fructus. In tempore tria considerantur: Corruptio nature, transgressio legis, plenitudo malitie. In modo quoque tria, quia exinaniuit se usque ad hominem, descendit usque ad crucem, passus est usque ad mortem. In fructu item tria: perfecta ueritas, que ignorantiam abiecit; consummata caritas, que concupiscentiam abstulit; secura eternitas, que obliuionem remouit. In tempore igitur est consummatio mali; in modo,  exinanitio Dei; in fructu, de illo repletio nostri. Quis concipere posset quante miserationis fuit exterminare malitiam, delere culpam, informare naturam? quante humanitatis, Dominum Maiestatis in carne mortem tolerare, in cruce pati? quante dignationis exstiterit, cecate rationi refundere plenitudinem lucis, fedate uoluntati multitudinem pacis, turbate memorie continuationem clare eternitatis?



TIT. XCIX. De quadruplici dilectione.

Quatuor sunt genera dilectionis: In primo amat se homo propter seipsum; in secundo propter se, Deum; in tertio, Deum propter Deum; in quarto, se propter Deum. Primus modus carnalis et seruorum  est, de quo dicitur: Nemo unquam carnem suam odio habet . Secundus animalis et mercenariorum, de quo: Confitebitur ei, cum benefeceris ei . Tertio spiritualis et filiorum, de quo: Confitemini Domino quoniam bonus . Qui Domino confitetur, non solum quoniam bonus est, hic uere diligit Deum propter Deum, non propter se; quartus intellectualis et angelorum: de quo: Mihi uiuere Christus est, et mori lucrum .



TIT. C. De septem gradibus confessionis.

Septem sunt gradus confessionis: Cognitio peccati, penitentia, cordis dolor, oris confessio, carnis maceratio, operis correctio, et bonitatis perseuerantia. Tres intus et tres foris, septimus intus et foris  prospicit. Ut igitur uera sit et fructuosa confessio, primo gradu necessaria est cognitio peccati, in qua tria necessaria sunt: ut uideas quid egeris, quantis scilicet contumeliis affeceris corpus tuum, possidens uas tuum ad immunditiam et uilitatem, non in sanctificatione et honore; secundo, quid merueris, considerans ignem scilicet illum qui paratus est diabolo et angelis eius , et cetera mala que in penalibus locis cumulantur et crescunt; tertio, inspicias quid amiseris, bona certe illa que oculus non uidit, etc. . Horum consideratione perterritus transi ad secundum gradum, qui est penitentia, et ipsa triformis est: ut peniteat te quod in luto fecis et miserie peccati diutius iacuisti, penitentiam agas, corpus conteras, et furibundo carnis  asello incentiuorum semina subtrahens, penitenda non admittas amplius, ne uulnus uulnere geminans frequenter confringas ossa anime tue. Sic cognoscens et penitens transuola ad tertium gradum qui est dolor cordis. Et hic triplex: acer, acrior, acerrimus. Acer dolor, quia Creatorem offendisti, cuius legem cum celestia et terrestria conseruent in tanta republica Dei, tu solus peregrinus es, imperatorie maiestatis dexteram contemnens. Acrior, quia cum Creatore Patrem etiam ad iram prouocasti, qui tibi ministrat siderum cursus et fructuum ubertatem. Acerrimus, qui pertranseat animam, quod beneficium contempseris eius qui dolorem crucis sustinuit, ne dolorem amplius sustineres inferni. Sic in interiori homine iustitie generate surculus  erumpat in arborem, et quod conscientia tenet, lingua loquatur, ut ascendas ad quartum gradum, qui est oris confessio. Que debet tripliciter fieri: pure, humiliter, fideliter. Pure, ut nichil subticeas, sed omnem putredinem euomas uitiorum; humiliter, ut quod in ore, sit in corde. Nam utrique reges, Dauid et Saul dixerunt: Peccaui, sed Saul audiuit: Transtulit Dominus regnum tuum a te, et dabit illud emulo tuo . Dauid autem: Transtulit Dominus peccatum tuum, et non morieris . Quia confessio Saulis, que in ore fuit, non fuit in corde; et humilitas que in ore Dauid exstitit, in corde radicauit. Fideliter, ut in fide Ecclesie credat sibi peccata dimitti, quia Cain et Iudas pure et humiliter confessi sunt, sed non fideliter, quia alter  desperans ad laqueum cucurrit, alter illud grande scelus euomuit: Maior est iniquitas mea quam ut ueniam merear . Sequitur quintus gradus. Maceratio carnis, que ieiuniis et uigiliis attenuanda est, ne noua prurigine ad uoluptuosam uitam reuolet. Hec quoque tripliciter fiat: licenter, quia quod fit sine licentia, uane glorie deputabitur non mercedi; occulte, ut nesciat sinistra tua quid faciat dextera tua ; discrete, ut fiat pro corporis capacitate. Sic illuminatus procedit ad sextum, qui est correctio operis, ut omnes sensuales motus frenis continentie refrenans, ueniat ad septimum gradum, qui est perseuerantia bonitatis. Et in hoc septimo uocabit te Dominus cum Moyse de medio  caliginis, et in ipsam diuinitatis turbam interiores oculos infiget. Hanc perseuerantiam faciunt exspectatio premiorum, penarum recordatio, primitie spiritus et donum celeste. Pro hac septemplici confessione in tribus gradibus dicitur: Corde creditur ad iustitiam , in aliis tribus, Oris confessio fit ad salutem . Septimus currit per omnes gradus. Hanc confessionem quatuor impediunt: Pudor, quo que commisimus, erubescimus confiteri. Huic tripliciter obuiandum est, consideratione rationis, que confiteri monet; reuerentia intuentis Dei, quem nil latet; maioris confusionis comparatione, quoniam in futuro cuncta crimina omnibus patebunt. Secundo timor, qui plerosque opprimit ne graui pena percellantur et eam ferre non possint.  Huic similiter tribus occurrendum est: considerando quam grauis sit pena gehenne, quam longa et infructuosa; econtrario quod penitentia presens leuis, momentanea fructuosa. uere qui timent pruinam, irruet super eos nix . Tertio spes, que multos obruit, dum presentia cupientes conscientias aperire nolunt, ne si quales sunt hominibus apparerent, ad nulla presentia bona conscenderent. Contra quam inculcandum est bona huius seculi quam incerta et momentanea, futura quam sint certa et eterna. Quarto desperatio multos interimit, quia metuunt ne possint continere. Contra hanc uigor confessionis, gratia humilitatis, et confirmationis illius est aperienda constantia.



TIT. CI. Quod hodie tripliciter dicatur.

 Hodie tribus modis dicitur, quia aliud est transitorium. Unde: Si fenum quod hodie uiret et cras in clibanum mittitur, Deus sic uestit, etc. . Aliud reciprocum. Unde Apostolus: Adhortamini inuicem per singulos dies donec Hodie cognominatur . Aliud eternum. Unde: Ego hodie genui te .



TIT. CII. De triplici hominum statu, et triplici oblatione eidem facienda.

Tres sunt status hominis: Primus penitentie, secundus iustitie, tertius uite eterne. Et secundum tres istos status tria debemus offerre sacrificia. In primo statu sacrificium compunctionis; in secundo, bone operationis; in tertio, laudis et iubilationis.  Hoc triplici sacrificio offerre nos Deo iubemur cum dicitur: Sacrificate sacrificium iustitie, et sperate in Domino . Initium enim iustitie est compunctio, profectus eius operatio, bona consummatio ipsius, laus uite eterne. Unumquodque istorum suam habet pinguedinem. Primum butyrum humilitatis secundum oleum discretionis, tertium, balsamum caritatis.



TIT. CIII. De tribus testimonium perhibentibus in celo, et totidem in terra, et totidem in inferno: rursum.

Tres sunt qui testimonium dant in celo. Pater et Filius et Spiritus sanctus. Tres in terra Spiritus, aqua, et sanguis . Similiter in inferno: ut in Isaia legimus: uermis eorum non morietur,  et ignis eorum non exstinguetur . Duo mala sunt ignis et uermis; altero roditur conscientia, altero concremantur corpora. Tertium additur desperatio, que in eo utique intelligitur quod dicitur: Non morietur, et non exstinguetur. His qui in celo sunt datur testimonium beatitudinis; his qui in terra, iustificationis; his qui in inferno sunt, damnationis. Primum est glorie, secundum gratie, tertium ire.



TIT. CIu. Quomodo Spiritus sanctus arguat mundum.

Spiritus sanctus arguet mundum de peccato , quod dissimulat; de iustitia quam non ordinat, dum sibi non Deo eam dat; de iudicio quod inique usurpat, dum tam de se quam de aliis temere iudicat.



TIT. Cu. De nomine Christiano, etc.


Christiani a Christo nomen acceperunt; et opus est ut sicut heredes sunt nominis, ita sint imitatores sanctitatis. Tria ergo sunt que in Christo nobis expressa plenis uiribus exercere debemus: uidelicet improbare uiuaciter seculi uanitatem, quia et Christus ne rex constitueretur a turbis aufugit; exercere uiriliter patientiam, quia et iehsu sicut agnus occisus est; et ueraciter habere geminam caritatem, quia iehsu pro inimicis orauit.



TIT. CuI. De septem gradibus humilitatis.

Septem gradus descensionis habet humilitas: abdicationem rerum, exemplo apostolorum; abiectionem uestium, sicut Elias et Ioannes; corporis exercitium,  ut habuit Paulus; deiectionem in prosperis, ad morem Dauid pauperis et regis; patientiam in aduersis, sicut Iob et Tobias; et proprium abhorrere consilium et proprium uoluntatis affectum.



TIT. CuII. De armis uirtutis et nequitie.

Arma uirtutis, quibus arma nequitie expugnantur sunt hec: plena peccati cognitio, que expellit tenebras uoluptatis; penitentialis afflictio contra uenenum iniquitatis; sufficiens et digna correctio in mutatione pristine uoluntatis; perseuerantie plena successio, ut perfecta subrogetur custodia sanitatis.



TIT. CuIII. De tribus penitentie necessariis.

 Necessaria sunt penitentie tria hec: Abstinentia, per quam carnis superbia edomatur; lectio, cuius fructu reformandus in uigorem animus saginatur; oratio, cuius munimine et tutela uirtutum examina proteguntur.



TIT. CIX. Que tria habeat humilitas.

Humilitatis uirtus hec habet tria: Superiori subdi, ut ad eius equalitatem nulla ambitione uel inuidia rapiatur. Aequali non preferri, ne illicito appetitu superior uelle fieri uideatur. Minori subdi potius quam preponi, ut ex hoc humilitatis gratia comprobetur.



TIT. CX. De inequalitate gradientium ad Deum.

Non omnes uniformiter gradiuntur ad Deum. Quidam lento passu, sicut ii qui terrenorum curis impliciti  uix aliquando respirant ut Dei recordentur: quidam modesto incessu, sicut ii qui Domini seruitio mancipati Deo quidem seruiunt, et tamen erga seipsos indulgentiores existunt; alii ueloci, id est rapido cursu, sicut ii qui super carnem suam intuentes, et sic transitoria contemnentes, celeriter proficiscuntur ad Deum: hoc solummodo cupientes in pace quiescere in idipsum.



TIT. CXI. De tribus que electos manent.

Electos tria in futuro manent: interna satietas, eterna iucunditas, iucunda uoluptas. De his dicitur: Et iusti epulentur et exsultent in conspectu Dei, et delectentur in letitia .



TIT. CXII. De triplici electorum desiderio.

Triforme est desiderium electorum: unanimiter  habitare in Domino. Unde est: Unam petii a Domino, hanc requiram, ut inhabitem in domo Domini omnibus diebus uite mee . uictoriam obtinere de mundo. Unde est: Quis me liberabit de corpore mortis huius?  Presentialiter frui Deo. Unde est et illud: Desiderium habens dissolui et esse cum Christo .



TIT. CXIII. De triplici prelatorum timore.

Trifarius est prelatorum timor: Ne audientium animos exquisitior apparatus uerborum commoueat, ne interni iudicis oculos immoderatior usus offendat, ne iustitie retributio in presenti eis fiat.



TIT. CXIu. De tribus uitulis Domino immolandis.

uituli quos Domino immolare debemus tres sunt.  noue conuersationis affectus, quasi uitulus nouellus, cornua producens et ungulas; sacre religionis profectus, qui est uitulus tenerrimus de armento: consummate uirtutis effectus, qui est uitulus saginatus.



TIT. CXu. De quadruplici pressura hominis.

Quadriformis est pressura nostra: corruptibilis carnis angustie, que sunt dolores mortis; temporalium pressurarum molestie, que sunt torrentes iniquitatis; occulti hostis latentes insidie, que sunt dolores inferni; deceptorie facies mundane glorie, que sunt laquei mortis.



TIT. CXuI. De fumo, igne, et caligine respectu Dei.

Fumus est ab ira Dei , quia in consideratione  ire Dei electi compunguntur; ignis a facie eius, quia per cognitionem et presentiam eius ad amorem accenduntur; caligo sub pedibus eius, quia per districtum illius examen reprobus desperationis nebulis obscuratur.



TIT. CXuII. Quomodo Deus ambulet, uolet, et nobiscum habitet.

Ambulat Dominus super pennas uentorum , cum electi eius dulcedinem uel tenuiter attingunt. uolat, cum de incircumscripta eius substantia nichil percipiunt. Unde est: Fuge, dilecti mi . Ponit Dominus tenebras profunditatis et altitudinis latibulum sue diuinitatis: in sole manifestationis et laboris, tabernaculum sue carnis; in luce puritatis et sanctimonie, habitaculum mansionis sue.



TIT. CXuIII. De portis mundi, inferi, celi.


Portas duas mundas habet, quibus ingredimur ad eum, que sunt corrupta sensualitas et incesta cupiditas. Unde est: Appropinquauerunt usque ad portas mortis . Porte inferi, ceca desperatio et dura obstinatio. Unde est: Porte inferi non preualebunt aduersus eam . Porte celi: humilis patientia, que est porta ferrea ducens ad ciuitatem; et amoris concordia, que est porta orientalis.



TIT. CXIX. De quadruplici retributione.

Genera retributionis sunt quatuor: duo in hoc seculo, et duo in futuro. Retributio prosperitatis et abundantia impiorum. Unde est: Receperunt mercedem suam . Damnationis et ignominie eorum; familiaritatis et gratie iustorum; dulcedinis  et amoris et glorie. Duo autem sunt que remunerantur: iustitia operis, et puritas cordis.



TIT. CXX. De tribus lucernis.

Tres sunt lucerne: regula discipline in Christo, que ascenditur ut drachma perdita inueniatur; forma ueritatis in Euangelio, que ponitur super candelabrum; scientie puritas in corde bono, que illuminatur a Domino.



TIT. CXXI. De triplici semine

Triforme est semen. Primum ueritatis et iustitie, quod in terram iactum facit semen centuplum; secundum iniquitatis et perfidie, quod est genimen uiperarum; tertium erroris et malitie, quod est semen Chanaan et non Iuda.



TIT. CXXII. Quod sapientia Dei est ut perdix, gallina, et aquila erga pullos, id est auditores.


Sapientia Dei quasi perdix fouet filios quos non peperit, quasi gallina congregat pullos sub alis, quasi aquila prouocat pullos ad uolandum.



TIT. CXXIII. De triplici ueste bonorum.

Trifaria est uestis nostra: penitentialis anxietas, que est uestis uiduitatis; religiosa maturitas, que est uestis iucunditatis; sincera integritas, que est uestis uirginitatis.



TIT. CXXIu. De ueste Esau et pelliculis hedorum.

uestes Esau: honestas uite et maturitas discipline. Pellicule hedorum abiectio noxie uetustatis, et mortificatio proprie uoluntatis. Cibi, hilaris obedientia  et humilis abstinentia. Pater tangit filium, apposita probationis manu; osculatur, secrete inspirationis instinctu; benedicit, religionis profectu.



TIT. CXXu. De tribus ad puritatem necessariis.

Tria sunt necessaria puritati: integritas actionis, simplicitas intentionis, tranquillitas deuotionis.



TIT. CXXuI. De tribus bonis que confert puritas.

Puritas tria confert: Spiritum libertatis, gaudium sinceritatis, firmitudinem caritatis.



TIT. CXXuII. Quod reprobi sunt fumus, puluis, cera.

Reprobi sunt aliquando sicut fumus, quia in sua altitudine euanescunt; aliquando sicut puluis, quia nullum caritatis humorem proferunt; aliquando sicut cera, quia ad calorem, id est impulsum tentationis facile liquescunt.



TIT. CXXuIII. De portis triplicibus.


Porte Sion sunt Ecclesie sacramenta, sine quibus Ecclesiam non intramus. Porte iustitie sunt uirtutes medie, quas temporaliter exercemus. Porte eternales sunt precipue uirtutes quas etiam in futuro habituri simus.



TIT. CXXIX. Religiosos in tribus obnoxios esse Deo.

Tria sunt in quibus obnoxii sumus Deo: signaculum nature, quod ad similitudinem Dei facti sumus; talentum fidei, quod per bonum opus Deo integrum resignare debemus; titulus professionis, quod ad seruiendum Deo sponsionis uinculis alligamur.



TIT. CXXX. Tribus modis nos interrogat Deus.

Tribus modis nos interrogat Deus: promulgatione  precepti, ut nostra obedientia nota fiat; inuectione flagelli, ut patientia nostra proximis innotescat; reuelatione secreti, ut se nobis uirtus humilitatis aperiat.



TIT. CXXXI. De tribus bonis tribulationis.

Tribulatio tria confert: exercitium, ne uirtus amoris otii tepore frigescat; probationem, ut nostre constantie fortitudo ad exemplum hominibus innotescat; premium, ut iuxta tribulationis modum immensum glorie pondus accipiat.



TIT. CXXXII. De tribus aduersitati opponendis.

Aduersitate tria sunt opponenda: electorum agones et angustie, quas patiuntur qui pie uiuunt; Redemptoris afflictiones et molestie, quas ei seuissimi principes intulerunt; dispositio moderatricis iustitie,  cuius altitudinem quasi uirge Ioseph summitatem non discutere, sed adorare debemus. Hec sunt illa tria: ostia, uectes, termini, quibus Dominus circumdat mare seculi .



TIT. CXXXIII. De triplici exercitatione electorum.

Triforme est exercitium electorum: austeritas ieiuniorum, qua excolitur terra carnis, ut fructum ferat; assiduitas lectionum, qua reficitur animus, ut homo interior pinguescat; instantia orationum, qua mens ad celestium appetitum assurgit.



TIT. CXXXIu. De tribus mirabilibus in Maria.

Auctor mirabilium Deus tria quedam mirabilia operatus est in Maria: integritatem munditie mirabiliter suscitauit, ut arca testamenti auro purissimo  tegeretur; puritatem uirginalem potentialiter fecundauit, ut rubus ardens non combureretur; ima summis ineffabiliter copulauit, ut, scala Iacob mediante, terrena celestibus unirentur.



TIT. CXXXu. De bonis fecunditatis Marie.

Tria nobis contulit Marie fecunditas: auertit iugum captiuitatis antique; remisit iram indignationis diuine; deleuit notum iniquitatis humane.



TIT. CXXXuI. De tribus que prestolantur electi, et de tribus que optant reprobi.

Electi tria prestolantur in futuro: quod in eis mortale est a uita penitus absorberi, perennis glorie compensatione ditari, Deum sicuti est insatiabiliter contemplari. Reprobi tria optare dicuntur: uoluptatem corpoream sibi ad sufficientiam cumulari,  momentaneam gloriam ad beatitudinem suffragari, mores suos et opera nullo posse iudicio reprobari.



TIT. CXXXuII. Quod quadruplices sint exspectantes Deum, et quid ab eo sperent iterum.

Homines Deum exspectantes debent esse suspensi; quando ueniat dubii quid eis deferat, hilares, deuoti, diligentius adornati, tria sperantes in eo: nuptialem presentiam, familiarem gratiam, liberalem munificentiam.



TIT. CXXXuIII. De tribus nuptiis spiritualibus.

Tres sunt species nuptiarum: prime reconciliationis per fidem, in quibus sunt tria fercula: peccatorum ablutio, gratie consecutio, nature reformatio; secunde adoptionis per spem, in quibus eloquii diuini est consolatio, alimonie celestis communio,  dulcedinis interne prelibatio; tertie glorificationis perfecte per caritatem, quarum fercula sunt eterna incorruptio, uera glorificatio, perennis Dei uisio.



TIT. CXXXIX. De ternis fidelium armis.

Arma fidelium terna sunt: sapientie plenitudo, que est funda Dauid, de qua sententiarum lapides emittuntur; patientie fortitudo, que est baculus, quo luporum rabies repulsatur; caritatis amplitudo, que est pera Dauid, de qua orationes proferuntur.



TIT. CXL. De tribus prelato necessariis.

Tria prelatis necessaria sunt: uiua fidei et doctrine sinceritas, ut inhabitent in eadem regione;  studiosa bene operandi sedulitas, ut uigilias cum pastoribus celebrent; de salute subditorum diligens curiositas, ut a lupis gregem suum custodiant.



TIT. CXLI. De penitentie speciebus et partibus.

Tres sunt species penitentie: simulatoria et infructuosa, cuius exemplum est in Esau et in Saul; crudelis et desperata, sicut in Cain et Iuda; utilis et consummata, sicut in Magdalena et Zacheo. Cuius partes sunt quinque: Contritio in corde, confessio in ore, maceratio in carne, correctio in opere, perseuerantia in uirtute.



TIT. CXLII. De triplici mutatione.

Tria sunt genera mutationum: sublimitas in humilitatem, quando uerbum carnem assumpsit; contemptibilitas in maiestatem, quando se homo Deus  coram discipulis transfigurauit; mutabilitas in eternitatem, quando resurgens celum regnaturus ascendit.



TIT. CXLIII. De triplici impiorum refugio.

Triforme est impiorum refugium: deceptricis documentum fallacie, que est Phiton; secularis munimentum potentie, que est Ramesse; simulatricis figura iustitie, que est ciuitas solis. Has iubet Pharao edificari.



De quinque torrentibus  .

Quinque sunt torrentes: crudelitatis et malitie, que est Cison apud quem Iabin occiditur; philosophalis eloquentie: hic est Cedron ultra quem  iehsu egreditur; passionis et angustie: hic est uia, de quo dicitur iehsu bibisse; celestis sapientie, apud quem Elias pascitur; iucunditatis et letitie, quo in celis potantur electi. Cison interpretatur eorum duritia; Cedron, id est cedrorum, et est genitiuus Grecis.




TIT. CXLIu. De quadruplici specie terre.

Species terre quadriformis est: flos et uiriditas temporalium bonorum, que irrigatur sicut paradisus; utilis uita et conuersatio electorum, de qua oritur panis uite: amenitas celestium mansionum, que fluit lacte et melle; situs gehennalium locorum, que est terra, miserie et tenebrarum.



TIT. CXLu. De quadruplici deserto.

Quadruplex est genus deserti: inuia mundani  exsilii solitudo, de qua Dauid: In terra deserta, inuia, et inaquosa ; discipline Christiane difficilis altitudo, in qua peregrinantur filii Isrel; celestis Ierusalem delectabilis amplitudo, in qua relinquuntur oues nonaginta nouem; gehennalis miserie terribilis habitudo, que est desertum solitudinis.



TIT. CXLuI. De quadruplici curru.

Quatuor sunt species curruum: elationis et dominii, in quo submergitur Pharao; humilitatis et studii, in quo sedet eunuchus regine Candacis; deuotionis et obsequii, in quo sedens Ioseph occurrit patri; amoris et desiderii, in quo rapitur Elias.



TIT. CXLuII. De triplici ascensu Domini.

Triformis ascensus domini: uictoriosus, quo  ascendit super occasum; speciosus, quo ascendit super celos celorum; gloriosus, quo ascendit super pennas uentorum.



TIT. CXLuIII. De acquisitione regni celorum.

Regnum celorum alii uiolenter rapiunt, ut pauperes spiritu; alii mercantur, ut illi qui faciunt amicos de mammona iniquitatis ; alii furantur, ut mulier que clam tetigit fimbriam uestimenti Dominici; alii compelluntur ipsum intrare, ut pauperes seculi.



TIT. CXLIX. De iis que pretiosam faciunt mortem.

Pretiosam mortem aliquando facit uita, ut in confessoribus; aliquando causa ut in martyribus; aliquando uita et causa, ut in plerisque post sanctam  uitam coronatis martyrio.



TIT. CL. De quadruplici uisitatione Dei.

Modis quatuor uisitat nos Deus: Exhibitione precepti, preceptum enim aliud carnale, aliud spirituale; asperitate flagelli, cuius modi sunt quinque, ut ab iniquitate corrigat, ne quis de collata uirtute superbiat, ut uirtus hominibus innotescat, ut alios cuius exemplo compescat, ut corona cumuletur et crescat; nouitate miraculi, quod uisibile et inuisibile; inspiratione subtili.



TIT. CLI. De quatuor uirginibus ducendis.

Quatuor uirgines sunt quas in coniugium sociare debemus. Eloquentia philosophalis, que est Zelpha  ancilla Iacob; sententia iudicialis, que per Balam designatur; innocentia actualis, que Lia potest dici; contemplatio spiritualis, que Rachel intelligitur.



TIT. CLII. De tribus candelabris.

Candelabra in Scripturis reperiuntur tria: legalis obscuritas, que spherulas habet et lilia; prophetalis subtilitas, que habet duas oliuas in cacumine suo, et Euangelica ueritas, que habet in medio sui similem Filio hominis.



TIT. CLIII. De tribus munitionibus anime.

Munitiones quibus anima uallatur tres sunt: sedula circumspectio, que est sepes; sanctorum intercessio, que est uallum firmissimum; diuina protectio, que est murus protegens ab incursu hostium.



TIT. CLIu. De tribus spem roborantibus.


Spem nostram triplex ratio discutit et roborat: humilitas collate sapientie, que est ouum in aqua coquere; firmitas constantis sapientie, quod est ouum igne assare; uirilitas inspirationis occulte, quod est ouum in sartagine frigere.



TIT. CLu. De tribus quibus Deus uincit hostes.

Tribus sunt quibus Deus exercet uindictam in hostes nostros: lauacri salutaris remedium, quod uelut mare Rubrum occidit Aegyptios; penitentie condigne exercitium, que uelut sulphur peccatores interimit; districtionis extreme iudicium, quod uelut ignis ad uocem Elie idololatras inuoluit.



TIT. CLuI. De triplici lecto anime.

 Lectus anime quo pausat tripartitus est: grauitas debilitatis corporee, quam sibi languidus sanatus substernit, tranquillitas quiete conscientie, in qua fugiente Dauid statua ponitur. Hic est cui due culcitre supponuntur: de preterito securitatis et fiducie amplitudo; de futuro remunerationis et premii certitudo. Ceruical quod supponitur capiti, diuine familiaritatis et gratie largitudo. Lectus tertius humilitas superioris glorie, que est lectus floridus, quem sexaginta fortes ambiunt .



TIT. CLuII. De tribus uitrinis.

uitrine per quas solis radius infunditur, tres sunt. Charitatis integritas, per quam peccati remissio se infundit: humilitatis puritas, per quam  Marie gratia celestis illapsa est; intellectus subtilitas, per quam radius sapientie cor illustrat.



TIT. CLuIII. De septem lampadibus mentis.

Septem lampades thronum electe mentis illuminant: Charismata sancti Spiritus, que plenius propheta prosequitur , que dum oleum glorie uinumque timoris et infirmitatis celesti igne consumunt, lumen ueritatis incessabiliter administrant.



TIT. CLIX. De triplici edulio apposito.

Quod nobis apponitur ad edendum trifarium est  carnis edulium: hedus de capris in fructu penitentie, quem Iacob obtulit patri suo Isaac, ut benediceretur; uitulus de armento in actu iustitie, quem Abraham expendit in cibum angelorum; uitulus saginatus in cumulo glorie, quem pater recepto filio prodigo dicitur mactasse.



TIT. CLX. De triplici horto animarum.

Triplex est hortus in quo electe anime spatiantur: molestia corruptibilis uite, que est hortus nucum, in quo Susanna lauatur: amenitas iucunditatis superne que est hortus deliciarum, in quo ponitur Adam ut operetur et ipsum custodiat; dulcedo et suauitas uisionis diuine, que est hortus conclusus, in quo Ioseph statuit sibi monumentum in petra excisum. Munda quoque conscientia pro  sui diuersitate hos in se suscipit hortos.



TIT. CLXI. De tribus mensis appositis.

Esuriei nostre mense tres apponuntur: legis et Euangelii sacramentum, in quo sumuntur sapientie dapes; Catholice institutionis mysterium, ubi accipitur pars piscis assi, et fauus mellis; eterne satietatis arcanum, quod intra uelum est, et continet panes propositionis et uite.



TIT. CLXII. De tribus thesauris faciendis.

Thesauri quos thesaurizare debemus tres sunt, desiderium pietatis in corde, qui absconditur in agro ut ematur; doctrina ueritatis in ore, que est thesaurus niuis et grandinis; assiduitas perseuerans in  homine, que habet frumentum et hordeum et oleum et mel. Hi sunt thesauri Magorum, qui aurum, thus et myrrham nato Domino obtulerunt.



TIT. CLXIII. De quatuor differentiis panum.

Quatuor differentie panum in Scripturis reperiuntur, quibus diuerse generis humani deplorantur miserie: panis coctus in stercore humano, bouino, cinere, et clibano. Quibus diuersi affectus mentis humane exprimuntur.



TIT. CLXIu. De uoto tribus altaribus imponendo

Altaria quibus uota superponere debemus tria sunt: Diuinarum sanctionum expletio, quod fit de lignis setim in deserto; beatorum multiplex aduocatio, quod fit de lapidibus quos ferrum non  tetigit; Redemptoris humilis incarnatio, quod fit de terra.



TIT. CLXu. De tribus puellis sensum nostrum euertentibus, de quibus ut de aliis multis prolixius habitum est supra.

Puelle que auertunt sensum nostrum, tres sunt: teneritudo carnis nostre, que est Dalila, que Samsonis oculos eruit; amenitas mundialis glorie, que est Iezabel, que Nabot occidit; diffidentia future uite, que est filia Herodiadis, que caput prophete sustulit.



LIBER SEPTIMUS. DE DIuERSIS.



TIT. I. De ecclesiarum et edium sanctarum spirituali ornatu.


Lectulus noster floridus, tigna domorum nostrarum cedrina, laquearia cypressina . Domus sunt uarii fidelium conuentus; tigna, que ad munitionem ualent prelati, quorum uerbo et exemplo sustentantur. Hec sunt cedrina, cuius odor serpentes fugat, quia uirtute uerbi uenenata dogmata, cogitationes, opera solent expellere. Laquearia que ad decorem tantum pertinent, ii sunt qui Ecclesiam uirtutibus adornare potius nouerunt quam reformare. Hec tignis debent affigi, quia qui in Ecclesia moribus splendere desiderant, summorum Patrum dictis et exemplis tota mente inhereant. Suntque cypressina. Cypressi autem uenustatem come uentorum impulsu  non deponunt, constantiam eorum exprimentes qui sanctam Ecclesiam altioribus uirtutum ornatibus uelut laquearia decorant.



TIT. II. De edificatione templi siue Ecclesie morali ex ligno, auro et lapide.

Templum Salomonis ex triplici materia; Ecclesia ex tribus constat ordinibus. Triplex materia: aurum, ligna, lapides: lapis prelatis, aurum contemplatiuis, lignum confertur actiuis. Ligni ut pars sursum erigatur, pars deorsum demittitur. Actiui, ut colesti gloria potiantur, piis actibus in terra occupantur. Aurum quod inuenit homo abscondit: et de contemplatiuis dicitur; Abscondes eos in abscondito faciei  tue, a conturbatione hominum . In lapide qui scriptus est digito Dei, tria sunt: Scriptura, ignis, duritia. In prelato debent esse doctrina, dilectio, correctio. Scriptura notat doctrinam, duritia correctionem, ignis dilectionem. Nec dilectio sine correctione, nec correctio utilis est sine dilectione. Utrumque necessarium; plus tamen amandum amari quam timeri. Quod mystice Salomon docet in base templi que prelatis aptatur, ubi cum cherubin bouem pariter sculpsit et leonem. In cherubim scientia: in boue mansuetudo, in leone terror innuitur. Scientia pertinet ad doctrinam, mansuetudo ad caritatem, terror ad correctionem. uirtutem doctrina parit, caritas fouet, correctio conseruat. Doctrina instruit ignorantes, caritas consolatur pusillanimes,  correctio comprimit contumaces. Sicut templum Salomonis ex triplici materia, sic ex tribus ordinibus constat Christi Ecclesia. Unde hec tria conueniunt prelato doctrina, ne cecus ceco ducatum prebeat; caritas, ut congaudeat ueritati; correctio, ut uitiosis non consentiat. Prelatus cum Ne regit arcam in diluuio. Contemplatiuus cum Daniele orat ad fenestram  orientalem in cenaculo. Actiuus cum Iob uniuersis necessitatem patientibus pio subuenit auxilio. Prelatus est in agro ut seminet uerbum Dei, contemplatiuus in lecto ut suauitate Dei fruatur; actiuus in pistrino, ut sollicitetur et turbetur erga plurima pro amore Dei. Et qui horum trium ordinum Christus erat forma futurus, cui conformarentur, seipsum proposuit, ut uerus magister prius fecit, postea docuit . Ut deuotus contemplatur ascendit in montem salus orare, ut sedulus minister non uenit ministrari, sed ministrare. Ipse quoque in templo corporis sui triplicem hanc materiam presentauit. Non tantum enim Salomonis templum, templum Ecclesie, sed et corporis Christi templum signat, de quo ait: Soluite templum hoc, etc. . Et hoc templum constat auro, ligno, lapide. Unde legitur: Nascitur ibi aurum terre illius optimum, ibique inuenitur bdellium  et lapis onychinus . Terra illa est beata uirgo; cetera Christum signant, qui constat deitate, carne, anima. Lapis congruit diuinitati propter immutabilitatem, aurum anime propter tribulationem quam sustinuit, lignum carni, propter infirmitatem. De primo dicitur: Ego sum Deus, et non mutor . De secundo: Tristis est anima mea usque ad mortem . De tertio: Ego sum uermis et non homo . Secundum diuinitatem miracula operatus est; secundum animam nobis compassus est; secundum carnem tormenta passus est. De primo leo, quia  fortis; de secundo gallina, quia multum misericors est; de tertio agnus, quia multum mansuetus et mitis. Horum, scilicet leonis, galline et agni, id est uerbi, carnis et anime facta est coniunctio, quando Deus et homo conuenerunt in unum, ut miro commercio fieret excelsus humilis, incognitus uisibilis, , id est immortalis, passibilis et mortalis.



TIT. III. De templo Salomonis allegorice.

In templo Salomonis, quod generalem significat Ecclesiam, que in celis et in terris subsistit, tria notanda occurrunt. Porticus siue atrium ante templum, ipsum templum et oraculum quod dicitur sancta sanctorum. Erantque tria ostia: porticus, templi, et oraculi . Porticus ante templum  figuram gerit eorum qui fuerunt tempore legis ante Christi aduentum. Templum notat integrum Christum caput, scilicet et membra ipsum subsequentia. Oraculum significat quod utrisque dantur interioris regni celestis gaudia. Ostium porticus sermo propheticus qui solis radios primum percipit. Ostium domus ipse est Christus, qui ait: Ego sum  ostium . Oraculi aditus regni aditus celestis. In templo sunt fenestre oblique, id est intus latiores. Hi sunt doctores Ecclesie qui predicatione lumen quod acceperunt aliis infundunt; intus latiores, quia quod exterius predicant, intus magis in opere tenent. uel extra quod recipiunt lumen, paruum est eius comparatione quod intus in spe glorie tenent.



TIT. Iu. De eodem.

Super pariotem templi sunt tria tabulata : Primum habebat latitudinis septem cubitos, secundum sex, tertium quinque. Hi sunt tres ordines in Ecclesia: coniugatorum, continentium, uirginum; uel laicorum, clericorum, monachorum.  Primum et secundum in terrenam conuersationem amplius, tertium ceteris strictius. uel primum cenaculum presentem signat Ecclesie statum; secundum, statum post hanc uitam notat animarum; tertium autem monstrat duplicem animarum et corporum post iudicium gloriam. Ostium erat in latere templi, a quo per cocleam intus per parietem erat ascensus in medium tabulatum; et a medio ad tertium, in quo Dominicum corpus notatur. In cuius latere ostium factum est, dum in cruce unus militum lancea latus eius aperuit, et exiuit sanguis et aqua . Aqua qua in baptismo abluimur, sanguis quo in calice sancto consecramur. Per hoc ergo ostium ascensus fit ad  medium et tertium tabulatum; quia per fidem et mysteria Redemptoris de presenti seculo et Ecclesie conuersione ad requiem animarum post mortem, et rursus post iudicium ad requiem animarum ad immortalitatem ascendimus corporum quasi in tertium tabulatum. Intus hoc autem iter sit per cocleam, quia inuisibiliter fit. Nullus nisi qui Domino duce per hec ad celestia scandit agnoscit: et si qui foris sunt tantum ibi celebrationes intuentur sacramentorum. Hoc tabulatum in Euangelio dicitur pinnaculum, ubi tentatur a diabolo Dominus. Habebant autem singula tabulata in circuitu latera, ne ab his quispiam residens deorsum laberetur: que quotidianam uirtutem diuine protectionis uel humilitatis custodiam, qua in bonorum operum arce custodimur,  notant, ne in malis dum a Deo deserimur, uel in bonis dum a nobis extollimur, ad infima cadamus: sicut Ozias qui de cancello cecidit, in quem separatus a domo Dauid ascendit. Quia et si mali ascensum bone actionis tenent, quia tamen unitatem domus Dauid non habent, quasi fatiscentibus laterum presidiis, ad uitiorum decliuia labuntur, dum diuino destituti auxilio, proprio fastu intereunt. Hec latera iubet Moyses in omni domo fieri dicens: Si edificaueris domum nouam, facies murum tecti per circuitum, ne effundatur sanguis in domo tua; et sis reus alio labente . Si edificas nouam conuersationem, adhibenda est humilitatis custodia, ne in ipsa per superbiam cadens, sis reus et tui et proximi quem exemplo occidisti.



TIT. u. De eodem.


Operuit parietem domus a pauimento usque ad summitatem parietum, et usque ad laquearia intrinsecus lignis cedrinis . Lapides parietis facti sunt lapides uiui, qui super fundamentum quod est Christus, crescunt in habitaculum Dei, iuncti cemento caritatis, supportantes inuicem alter alterius onera in timore Dei. Hi intus uestiuntur cedro. Cedrus autem est arbor imputrescibilis, odore et aspectu iucunda, serpentes fugans et perimens accensa. Tales enim sunt sancti, qui per patientiam insuperabiles, fama et operibus alti, diaboli astutias exterminantes, igne diuini amori accensi, a pauimento domus usque ad summitatem parietum cedro operiuntur, hoc est ab initio fidei usque ad consummationem  boni operis, et usque ad laquearia, id est ad ingressum celestis patrie. Laquearia tria fuerunt: primum in primo tabulatu, secundum in secundo, tertium in tertio. Laquearia ergo iustos intelligimus, uel illos qui in presenti Ecclesia, uel illos qui in futuro statu animarum, uel post iudicium animarum et corporum; qui Ecclesiam Dei ornant, et positi in superiori parte domus uel hic uel in futuro, orationibus protegunt. Usque ergo ad superiora laquearia lapis in pariete uestitur, qui usque ad ingressum eorum qui sunt in requie in fidei firmitate perdurat. Ipsi quoque parietes sicut et pauimentum, quod pretioso lapide super lapidem tabulis abiegnis, et super tabulas laminis aureis dicitur stratum, post  cedrum auro operiuntur, ut sanctorum omnis uita notetur expressa. Lapides enim uiui, tam in pariete quam fundamento, sunt sancti fortitudine fidei in unitate conglutinati. Tabule cedrine siue abiegne sunt sancti altitudine sui terrena spernentes, et ad summa tendentes uirtute patientie, et odore uirtutum demones fugantes. Auree lamine sunt supereminentes scientie caritatem habentes, que marmori et lignis superponuntur, quia sicut aurum aliis metallis, ita caritas ceteris supereminet uirtutibus: Que tria breuiter notat Apostolus dicens: In Christo nec circumcisio, neque preputium ualet; sed fides que per dilectionem operatur . Fidei namque inuicte lapis figuram tenet; cedrus, actionis odorifere: aurum, transcendentis omnia dilectionis.  uestitur lapideus paries tabulis cedrinis, cum fides ornatur operibus, ne sit otiosa uel mortua. Adduntur lamine auree, ut fides et opus Dei dilectione splendeat et proximi, ut in omni opere solus Deus queratur. Unde quia lex in lapide scripta, et doctrina Euangelii per lignum crucis est confirmata, ideo illo populus lapide signabatur in preputio; nos signo crucis consecramur in fronte. Possunt quoque nec incongrue lapides parietis siue pauimenti, fideles in lege signare; tabule cedrine, Noui Testamenti iustos indicare. Et quia utrosque una superne retributionis manet gloria, lapidibus et lignis lumina additur aurea; que eterne retributionis fulgorem designat.



TIT. uI. De eodem.

Aedificauit quoque parietem quo diuiditur oraculum  a templo, non usque ad laquearia pertingens; sed in inferiori parte habebat aperturam per totum, quasi ianuam per quam ab altari thymiamatis, quod erat ante ostium oraculi, accensus Domini fumus incensorum intrauit oraculum arcamque perfudit . Prior itaque domus, in quam semper introibant sacerdotes sacrificiorum officia celebrantes, presens est Ecclesia, ubi quotidie piis insistentes operibus, sacrificia laudis Deo offerimus. Interior uero domus, promissa nobis uita in celis, ubi arca federis et cherubim, ubi Christus, in quo solo habemus apud Patrem pacis fedus, et beatorum angelorum solemnitas agitur, in quam semel intreunt in anno non sine sanguine. Paries qui utramque domum ab inuicem diuidit, claustra sunt celi,  quorum apertionem quotidie suspiramus, et donec aperiantur nobis et intrare liceat pulsamus. Que et si ante resolutionem corporum intrare non permittimur, apertam tamen in inferioribus habemus ianuam diuine pietatis, qua orationum et eleemosynarum, ieiuniorum ceterorumque bonorum operum incensum et thymiamata ab altari cordis premittimus. Hoc altare prope ostium est oraculi, significans illas in sancta sanctorum ad aures Christi orationum uoces per ianuam diuine misericordie premitti: qui quidem sola carne detenti, omni desiderio ad superiora suspensi, quanto celesti patrie uiciniores, tanto a Deo citius que poscunt accipiunt. Sciendum autem quod omnes claui, quibus in toto templo lamine figebantur, aurei erant pondere  singuli quinquaginta siclorum. Hi sunt precepta caritatis, uel promissa beatitudinis, quibus ne deficiamus continemur. Hi quinquaginta siclis ponderantur, quia uerba celestia remissionem peccati, gratiam scilicet et requiem eternam promittunt: que omnia in Scripturis isto modo significantur. Isti sunt claui dilectionis. Sunt et alii claui timoris, quibus incipientes illecebras uitiorum et carnis mortificant, illi scilicet sermones uirtutis quibus carnem crucifigimus cum uitiis et concupiscentiis, de quibus dicitur: Confige timore tuo carnes meas: a iudiciis enim tuis timui . Qui rursus proficiens de clauis dicit: Mihi adherere Deo bonum est . Fecit in oraculo duo cherubim de  oliuarum. In cherubim angelica ministratio, quam in laude Creatoris, In mutua caritate, et ea que ad homines extendunt, notatur. Nam quod duabus alis tangunt utrumque parietem et amplectuntur; quod extendunt alas super arcam, quasi ad uolandum, eos ad laudem Dei omne bonum referre et ad diuinum obsequium exprimit paratos esse. Quod autem de oliuarum lignis facta sunt, uirtutes angelicas gratia, scilicet ne unquam ab amore Dei arescant, exprimit esse unctas. Isti in oraculo positi facies habent ad exteriorem domum, quia in gloria positi non ab hac peregrinatione eripi, et ad suum consortium desiderant peruenire. uel duo cherubim duo sunt testamenta que et duos parietes tangunt, dum utrique populo dantur, et se tangunt,  dum in altero sit alterum, ac ipsum Christum tanquam pari concordia uenerantur.



TIT. uII. De eodem.

In ingressu oraculi fecit duo ostiola de lignis oliuarum . Hec sunt dilectio Dei et proximi; quia ianuam uite non siue dilectione quisquam ingreditur. Hec sunt de lignis oliuarum ut operibus misericordie luceant. In introitu quoque templi duo ostia de lignis abiegnis; unumquodque duplex et seipsum aperiebatur continens. Sicut ingressus oraculi ingressus regni uocat; sic ingressus templi primordia conuersionis quo Ecclesiam intramus. Iste ad fidem, ille ad spem. Ista sunt dilectio Dei et proximi que se continent: et una non est sine altera. Et unumquodque duplex propter fidei operationem:  quod non sunt ostiola oraculi quia in ea uidebimus que credimus, et nullo labore indigebimus ubi laborum premia recipiemus. In parietibus et ostiis sculpsit cherubim, palmas et anaglypha et uarias picturas. Cherubim facit quando in eis puritatem angelice castitatis docet imitari; palmas, cum memoriam eterne retributionis eorum mentibus infigit, picturas uarias quasi de pariete preminentes, cum multifarias uirtutum operationes ex eis imminentes tribuit. uerbi gratia, misericordie uiscera, humilitatem et patientiam, etc. Et notandum quod de lapidibus foris dolatis edificata est domus; quia dum edificaretur domus, non est auditus malleus neque securis in domo. Hic enim tundimur aduersitatibus et disciplinis exercemur; ut illic locis iuxta meritum  congruis castigatione cessante disponamur, imo spiritu impleti Deo copulemur. Notandum preterea quod ingredi uolentibus templum primo in atrio inueniebatur mare, id est lauacrum ad lauandum. Ex quo a duodecim bobus fundebatur aqua. Inde in eodem atrio in ingressum templi erat altare in quo immolabantur carnes. In templo autem iuxta ostium oraculi altare aureum in quo adolebatur thymiama. In oraculo autem post uelum erat arca sub alis cherubim. In his notatur ut qui uult Sancta sanctorum intrare, id est celum, ubi est Christus, et angelorum gloriam: prius se lauet per penitentiam et in altare holocaustorum mortificet carnem, et proficiens in altari thymiamatis, premittat perfectionis opera,  postque mereatur ad Sancta sanctorum ingressum.



TIT. uIII. De eodem.

Salomon in basibus luteris, in templo imaginem cherubim leonis et bouis fecit depingi . Bases in templo summi sacerdotes in Ecclesia, qui sollicitudem regiminis accipiunt, quasi bases separate, ut onus portent. Cherubim plenitudo est scientie: que bene basibus imprimitur, quoniam decet ut summi sacerdotes plenitudine scientie repleantur. Per leonem terror ueritatis; per bouem patientia mansuetudinis. Igitur in basibus nec leones sine bobus, nec boues sine leonibus imprimuntur, quia in sacerdotibus debet esse mansuetudo et ira, ut in furore sciant iram temperare, et in mansuetudine excitare.



TIT. IX. De cereo et que in eo sunt mystice.


Cereus est Christus. Tria namque in cereo sunt: cera, lignum, ignis. Cera mirabiliter non coitu, sed ex diuersa florum amenitate colligitur. Hec circumponitur ligno. Lignum uero igne accenditur ut luceat. Cera ergo carnem illam significat, que opera Spiritus sancti sine coitu concepta est de uirgine; lignum cera indutum est, anima Christi carne uestita. Ignis quo lucet est ipsa diuinitas. uel cereus est fides et operatio. Nam cereus lumen habet, et cera fit apum magno labore, in quo operatio notatur. Lumen est ipsa fides, que operationem illuminat. Hec duo debemus Christo puero offerre, ut ipse, uerum lumen ortum ad illuminationem gentium, accendat in nobis lumen fidei, et seipso lumine bonum  nobis datum opus eterna mercede remuneretur.



TIT. X. De horis canonicis in quibus fit Dominice passionis commemoratio. Et primo de hora prima.

Prima hora qua Dominus consputus, illusus, alapis cesus, opprobriis affectus, Pilato propter nos astitit ligatus, et qua rediuiuus stans in littore in captura piscium magnorum et multorum a quibus retia rupta non sunt, mellitum conuictum cum discipulis celebrans, Ecclesiam, qualis in resurrectione mortuorum futura est, significauit. Ante omnem igitur curam corporis, primam horam diei offeremus Creatori nostro et Redemptori, qui passus est propter delicta nostra, et resurrexit propter iustificationem nostram . Querendum enim primum  regnum Dei: et cetera adiicientur nobis ; quia et in lege iubet Dominus omne sibi primogenitum offerri .



TIT. XI. De hora tertia canonica.

Hora tertia duplici ratione splendet insignis, quoniam hac iehsu spinis coronatus et crucifixus illis linguis Iudeorum est, quorum dentes arma et sagitte, et lingua est gladius acutus, qui, Pilato iudicante dimitti, firmauerunt sibi sermonem nequam , clamantes; Tolle! et: Crucifige eum!  Et quia Spiritus sanctus qui in remissionem peccatorum non fuerat datus antequam iehsu esset clarificatus, super nascentem Ecclesiam in igneis linguis sub horam tertiam  effusus est.



TIT. XII. De hora nona canonica.

Hora nona iure in laudem Domini celebratur, quando clamans iehsu magna uoce emisit spiritum, , et latrone admisso in paradisum, uenia quamuis sero ueraciter tamen penitentibus dedicatur, et qua recisso uelo legis et prophetarum, cepimus reuelata facie gloriam Domini contemplari, et perforato latere Christi formande Ecclesie profluxerunt elementa, sanguis eius quo redimimur, et aqua qua abluimur. Huius ergo hore nobis celebrande quadruplex est ratio.



TIT. XIII. De uespertina et matutina.

uespertine et matutine laudis sacrificium magnis est sacramentis dedicatum. uespere et mane iugiter  in lege iubetur offerri holocaustum. uespere Dominus panem et uinum assumens et in ueritate sui corporis et sanguinis representans, propriis portatur in manibus, testamentum suis scripsit heredibus, humilitatem et caritatem lauando pedes discipulorum commendans, et post iam moriturus solemnitate longi sermonis amicis et filiolis ultimum ualedixit. Item in uespere apparens uiuus, in fractione panis agnoscitur, et hesitantia discipulorum corda iniecto igne caritatis succendit. In matutino negantem Petrum galli cantus redarguit, Dominus respicit; et negator ad penitentie lacrymas confugit. Nuntiata resurrectione Domini a sanctis mulieribus, tristitia fidelium in gaudium conuertitur, quia qui erat mortuus, uiuum se ostendit, et tangi dignatur et adorari.  Et nota quod, cum ceterarum partes horarum septene sint, id est uersus, Deus in adiutorium, cum gloria, hymnus, psalmi, lectio et oratio completiua, his horis octaua additur, canticum scilicet de Euangelio, quia cantatur pro octaua in beatitudine resurrectionis, qua insignite sunt iuxta sensum Euangelii, uespere, inquit, Sabbati que lucescit in prima Sabbati, etc. .



TIT. XIu. De hora completorii.

Hora completorii nobis illud commemorat de passione Domini, quod, egresso Iuda, cepit Dominus pauere et tedere, et factus in agonia prolixius orare et guttis sanguinei sudoris torcular solus calcans, in futuro sanguinem martyrum pro se fundendum  presignat. Itemque de resurrectione eius: quod postquam fecerat pacem inter Deum et homines, legatus fidelis rediens euangelizauit nobis, stans in medio discipulorum et dicens: Pax uobis .



TIT. Xu. De uigiliis nocturnis canonicis.

uigilias nocturnas de quibus Propheta: Media, inquit, nocte surgebam ad confitendum tibi  euangelice gratie claritas instituit. Nam nocte media Dominus nascitur. Idem, ut Samson, quondam obsessus media nocte, confractis inferni portis surrexit a mortuis, media nocte uenturus asseritur in similitudinem Aegyptii temporis, quando Pascha celebratum est, et exterminator uenit, Dominus super tabernacula transiit, et in typum nostrarum frontium  postes sanguine agni consecrati sunt. »Unde reor, inquit beatus Hieronymus, traditionem apostolicam permansisse, ut die uigiliarum Pasche ante noctis medium dimittere non liceat populos exspectantes aduentum Christi, et postquam aduenerit illud tempus, securitate presumpta festum diem cunctos agere.«



TIT. XuI. De oratione ante lectiones.

Lectiones oratione preuenimus, quia rogare debemus Dominum messis ut mittat operarios in messem, et aperiat cor nostrum in lege sua et in preceptis, ne semen uerbi quo audituri sumus, aut uolucres comedant, aut spine suffocent, aut duritia petre frustrata radice supplantet.



TIT. XuII. De benedictione ab lecturo ante lectionem petenda.


Lecturus, benedictionem petens, significat quod nemo, nisi missus, officium predicandi usurpare debet: Qnomodo enim, inquit Apostolus, predicabunt nisi mittantur?  Quod autem in fine dicit: Tu autem, Domine, miserere nostri, innuit quod officium predicandi sine puluere uel leuis culpe difficulter possit peragi; et quod quia pedes euangelizantis quasi per terram ambulant et sordidantur, misericordia indiget, ut in hac parte lauetur, etiam si totus sit mundus. Quod Deo gratias succinit chorus, non ad precem lectoris, sed totam lectionem respicit. Gratias enim agimus quod doctrine sue panem nobis frangit, ne fame uerbi Dei pereamus.  Nam ad lectiones, quarum in fine Tu autem, etc., non dicitur, scilicet ad capitula horarum, quia uerbum Dei est in quo uiuit omnis homo, Deo gratias similiter succlamamus.



TIT. XuIII. De campanarum significatione.

Campane sicut et legales tube, sanctos Ecclesie predicatores significant, qui ad Sion montem et ciuitatem sanctam Ierusalem et futurum Dei iudicium populum inuitant et preparant, sensumque auditoris surdi ad audiendum magnitudinem rei, magnitudine dicendi flectere contendunt. Duritia metalli fortitudinem mentis, plectrum ferreum quo sonus eliditur, constantiam sermonis imitatur: Ecce dedi, ait Dominus. frontem tuam duriorem frontibus eorum; et ut adamantem et silicem faciem tuam . Fugiens  quoque terrenam habitationem et dicens: Nostra conuersatio in celis est ; sursum cor suspendat, pendensque de turre fortitudinis, que constat contra faciem inimici, speculatorem se nouerit positum domui Isrel. Gestet autem lignum crucis in capite mentis, funem exinde colligatum, id est uinculum caritatis, usque ad infirmos fratres, quasi ad terram porrigat: quo commonitus personare et os suum dilatare non cesset, dicens: Charitas Christi urget nos . Item custos super muros Ierusalem constitutus  non taceat instans opportune et importune, iis qui dormiunt in lectis eburneis , nocte ebrii sunt et lasciuiunt in stratis suis, et illi qui nocte dormiunt  et nocte ebrii sunt, ad laudem Dei quasi uiolenter excitentur, ne usque ad matutinum, id est tremendum Dei iudicium somno consepulti pereant. Trinum autem solemnis diei classicum, id est matutinum, uespertinum, et quod ad misse pulsatur initium, sic imitetur euangelicus predicatorum chorus ut semper predicet lamentationes presentis uite, carmen future, et ue gehennalis ire.



TIT. XIX. De Dominicis Aduentus et earum officiis.

Primus aduentus in persona commemoratur antique Ecclesie, id est, in III Dominica. Secundus aduentus exspectantibus et desiderantibus iam instare denuntiatur propheticis et apostolicis tubis. Ideo uero secundus aduentus duabus Dominicis declamatur, quia primum aduentum sola que precessit,  incarnationem Domini promissam exspectauit; secunda tam precedens quam subsequens audiuit. Illa propheticis tantum, hec propheticis et apostolicis edocta preconiis. Quapropter in secunda propheticum personat officium populus Sion; in tertia apostolicum: Gaudete in Domino semper .

Quarta Dominica que diem natiuitatis nouissimam respicit, tempus illud commemorat quo impregnato iam et tumido utero uirginis, prope erat Dominus; et calceans se in corpore uirginis Dominus corrigiam sue ligabat incarnationis quam se Ioannes non posse soluere confitetur . Ideoque dicitur Dominica uacans: que ita uacat officio ut nulli sanctorum, qui omnes officiales eius sunt,  hanc regis Christi ligaturam corrigie soluere, id est sancte incarnationis mysterium denudare fuerit creditum, sed solummodo stans Idumea illa, id est gentilitas, que promissum audierat: In Idumeam extendam calceamentum meum : et respiciens illud tempus quo rex qui hoc promiserat egressus de sinu Patris in utero calceabatur, et insolubilem sancte incarnationis corrigiam suis circumdans gressibus, et uidens neminem mysterii huius habere inuestigationis officium, tantum orandi innuit officium clamans in Introitu: Memento nostri, Domine, in beneplacito tuo , id est Filio in quo tibi bene complacuit solo ex millibus populi tui; uisita nos in salutari tuo , eodem scilicet Filio instar medici egrum dignatione gratuita  uisitantis.



TIT. XX. De prime Dominice Aduentus officio.

Prima uero Dominica ad primum spectans aduentum, huius intentionis habet officium, ut iis quibus necdum uenit Dominus, id est qui fidem non receperunt incarnationis, adueniat tanta salus ut leuent ad Deum animam suam, et confidentes in Domino non erubescant, neque irrideant inimici, id est demones; sed uias suas eis demonstret et semitas doceat: quas ut ambulent demonstrat Apostolus, dicens: Scientes quia hora est, etc. .



TIT. XXI. De secunde Dominice Aduentus officio.

In secunda autem Dominica paruulo et pupillo  filio peregrina matre nato; qui Patrem nunquam uidit, quem, matre narrante, in celum abiisse audiens, sicut ceruus ad fontes, patris absentiam plorans, presentiam desiderat, et gemitibus et precibus celum pulsat, et commiserescens mater secundi aduentus officium canit, desideranti Patris reditum imminere denuntians, consolatur et dicit: Populus Sion: ecce Dominus ueniet ad saluandas gentes, et auditam faciet Dominus gloriam uocis sue, qua dicet: uenite, benedicti Patris mei, etc. . In letitia, inquit, cordis uestri: que tanta erit ut leuare debeamus corda nostra. Unde et in Collecta precamur: Excita, Domine, corda nostra, id est leua et exhilara ad preparandas unigeniti tui uias. In tertia quoque Dominica hoc idem uox  clamat Apostolica, ut et si quis dilaceretur, persecutiones sustineat, et pro dilatione Patris gemat, gaudeat in tribulationibus; et iterum gaudeat reposita in celis, propter hoc, multa mercede, nichilque sollicitus sit, quia Dominus prope est ad remunerandum, tantum modestia eius nota sit omnibus hominibus; et petitiones innotescant apud Deum . Et nota quod hoc tempore diaconus et subdiaconus non utuntur dalmatica et tunica, quia subdiaconus tanquam lex ante incarnationem carebat ornatu Euangelii; diaconus tanquam ipsum Euangelium latuerit, cuius claritas quanta sit nondum apparuit ante sacramenta incarnationis, passionis et resurrectionis. Utuntur autem casulis, quas lecturi exuunt maxime protestantes illam  suam non esse uestem; sed propter Dominice diei uel alicuius reuerentiam festi se accipere accommodato, ut inopem atque indecenter consolentur exspoliationem. Eadem de causa Gloria in excelsis : et Ite missa est intermittitur, quod illud tempus significat quo adhuc exspectabatur gaudium pacis, et quo nunc solliciti prestolamur consummationem nostre salutis.



TIT. XXII. De duabus missis in nocte Natalis Domini et de una in die.

Due misse noctis Natiuitatis fiunt, ut Ecclesia in honorem natiuitatis, qua Deus Pater ex secreto sue substantie illum genuit, primam missam ordinaret et in memoriam eius qua per uterum uirginis benedictus Filius ante incarnationem credebatur  uenturus, secundam succinerent. Tertia uero fit in die, qua eum non uenturum sed uenisse exsultans, uenisse proclamat: Puer natus est nobis . Ad hoc enim officium prime misse eternam eius genituram exprimit, et officium secunde sedem temporalem futuram et officium tertie ipsam factam esse manifeste demonstrant. Quod autem due lectiones in his missis leguntur, id significat quod per duo cherubim qui se inuicem aspiciunt uersis uultibus per propitiatorium, incarnatus Dominus designatur uel figuratur. In hac ergo solemnitate in omni missa leguntur due Lectiones: una de ueteri Testamento, altera de Nouo, ut, dum uetus hoc faciendum denuntiat, quod Nouum clamat factum, quasi cherubim inuicem se aspiciant: et dum  dispensationis Christi mysterium concorditer narrant, uultus in propitiatorium uertant, et quasi inter se incarnatum Dominum uideant. Cherubim itaque in propitiatorium uersis uultibus se respicere, est duas Lectiones ex duobus Testamentis, propheticam qua uenturam, et euangelicam lectionem qua propitiatorium nostrum iam incarnatum uerbum predicatur, concordibus testimoniis et uno eodemque sensu respicere.



TIT. XXIII. Quod Alleluia, in Septuagesima non canatur, et quare.

Antique auctoritatis et dignitatis canticum Alleluia tempore Septuagesime de ore tollitur sancte Ecclesie. Quidquid enim sempiterna musica, gloriaque  Patris de corde ipsius eterni musici nata, cuius est etiam psalterium et cithara: Sicut dicitur ei: Exsurge, gloria mea, psalterium et cithara , iehsu scilicet Christus, de eterna iucunditate suis auditoribus exhibuit, quorum beati oculi qui uiderunt et aures que audierunt: quidquid, inquam, de celestibus gaudiis ore suo Dominus iehsu predicauit, Alleluia nostrum est; nouum canticum, laus suauis. Hoc autem neque ueteres sancti Patres uidere. Unde: Multi reges et prophete uoluerunt uidere que uos uidetis, et non uiderunt; et audire que uos auditis, et non audierunt . Neque nos quandiu peregrinamur a Domino in corpore uidere possumus uel audire. Cum itaque plorabilem antique Ecclesie nondum redempte statum commemoramus  nostrumque incolatum, quia prolongatus est, deplangimus, pulchro ordine Alleluia de ore nostro tollitur, quia per illud Alleluia significatur, quod nondum illis aduenerat, et a nobis recessit, et ablatus est sponsus a filiis. Die uero resurrectionis quando noua soboles renascitur, et claritate replentur agni nouelli, qui uenerunt ad fontes, noua Ecclesia, noua tot mundo nuntiat gaudia hoc nomine. Alleluia.



TIT. XXIu. De Septuagesime ratione et paschali letitia.

Septuagesimam nominamus septem Dominicas sequentes. In quarum prima miser homo a paradisi felicitate, a Creatoris facie proiectus, clamat: Circumdederunt me gemitus mortis . In  septima a Septuagesima Dominica redeunti de peregrinatione hac et de conualle lacrymarum dicitur: Letare, Ierusalem. Ideo autem Septuagesimam uocamus, quia hoc idem officiis innuitur quod significatum est illa septuagenaria captiuitate populi Dei, qui realiter sedit et fleuit super flumina Babylonis. Non enim dicitur Septuagesima a septuaginta diebus qui terminantur ad Sabbatum, quo albe ponuntur, cum nichil indignius sit quam captiuitatem eo numero signari intra quem dies resurrectionis occurrit, nobilitas anni, decus mensium, aurora dierum: quo uicto captiuatore, Dominus uictor surgens suos omnes liberauit. Hoc idem dicitur de Sexagesima, Quinquagesima, Quadragesima.



TIT. XXu. De Sexagesime officio.


In Sexagesima ille quem circumdederunt dolores mortis  suam miseriam considerans, iam incipit clamare ad liberationem, dicens: Exsurge, quare obdormis, Domine . Unde et Redemptor calamitatis eius misertus: Exiit seminare semen  bonum in terram cordis eius, et est statio ad Sanctum Paulum digna satis causa. Exsurgens enim ad uocem orantis miseri qui dormire uidebatur, seminator uerbi Dei, sapientie celestis aratores suos conducit sanctos apostolos, et precipue sanctum Paulum qui plus omnibus laborauit, operarium utilem, ducem uerbi et uere seminatorem uerborum, per quem omnes entes cognouerunt  gratiam Dei quam ad gentes misit, et acuto uomere lingue sue corda dura proscindens, fidei et morum semen copiosum effudit. Unde sacerdos ingressus, in Collecta celebrem doctoris gentium memoriam facit. Amplius ad hoc sequens Epistola pertinet, qua idem fortissimus celestis agricola et operarius ueros labores suos enumerat et pericula quibus illum affecerunt qui Domini sui fines inuaserunt et arari non permittebant, qui rebellantes Dominatori uniuerse terre aratrum eius confregerunt et boues iugularunt innocuos. Disseminato uerbo doctoris, in Graduali canit: Iam sciant gentes quoniam nomen tibi, Deus; et qui repulerunt positi sunt ut rota; quod surgentes in his que retro sunt, id est in carnalibus, cadunt in anterioribus,  id est in intellectualibus; et quemadmodum ante faciem uenti, sic disperierunt flante spiritu ire Dei. In Tractu gratias agit seminatori quod commota terra et conturbata, id est uniuersi peccatores qui. culturas suas exsecrabiles aduertentes, commoti sunt ad penitentiam, et per significationem predicationis incipientes timere, fugiunt a facie arcus, id est diuini iudicii: in quo duobus Testamentis quasi duobus cornibus inflexis, rebelles diuini uerbi damnationis sententia ferientur. Lecto euangelio orat in Offerenda: Perfice gressus meos . Timendum est enim ne susceptum semen uerbi Dei, si ceciderit secus uiam, id est in exterioribus uacantes, diripiatur a uolucribus immundorum spirituum, uel a spinosis diuitiis suffocetur, uel sine humore  caritatis arescat, et sic non perficiantur gressus nostri. In ipsa uero Offerenda postulantur misericordie Dei, ut Deus custodiat semen suum sicut pupillam ne compungatur a suffocantibus spinis ; protegat sub umbra alarum, ne siccetur ab ardoribus solis, id est estuantis auaritie; eripiat ab impio, ne auferat uerbum de cordibus nostris, ut dicat bona terra afferens fructum in patientia: Ego autem in iustitia apparebo conspectui tuo . Quod et communio. Canitur: Introibo, inquit, ad altare Dei . Semen enim Dei terram nostram in qua creuit quod mutabile est sursum uehit secum in horrea celi, quia, cum terra simus, nisi uerbo Dei, quod est Christus, portemur, in celum  non ascendimus, sicut ipse ait: Nemo ascendit in celum, nisi,  etc. Cum quo et per quem subleuati portantes manipulos iustitie letificabimur, Deo renouante iuuentutem nostram, uigore nouitatis eterne.



TIT. XXuI. De Quinquagesime officio.

In Quinquagesima, is qui, calamitatem suam considerans, in superiori Dominica de profundis clamauerat ad Dominum ut exsurgeret et non repelleret eum usque in finem, uidens captiuitatem suam, et diabolum omnem contra ipsum uitiorum mouere exercitum, a quo omnis qui pie uult uiuere persecutiotionem patitur : et audiens sibi dictum: Fili, si uis conuerti ad Dominum, prepara animam quam ad tentationes ; adiutoris Dei implorat  protectionem, dicens: Esto mihi in Deum protectorem,  etc. Et quoniam nichil sine ipso ualet, cum neque currentis neque uolentis sed ipsius miserentis sit, ut uideat per se cecus et faciat bonum, hoc idem in Collecta orat; et Domino dicenti sibi in Euangelio: Quid uis faciam tibi?  respondet: Domine, ut uideam . Apostolus quoque ad illuminationem eiusdem ceci in Epistola curam recipit, dum cunctis carismatibus excellentiorem uiam demonstrat, id est caritatem, Si linguis, inquit, hominum loquar et angelorum; caritatem autem non habeam, factus sum sicut es sonans aut cymbalum tinniens . Hec est enim cordis lumen et oculus, quo qui caret cecus est, et in tenebris ambulat et nescit quo eat. Nam et cecum  illuminare cepit Deus genus humanum, dando fidem filiis Isrel. Hoc primum collyrio inunxit eius oculos, dicens: Diliges Dominum Deum tuum, etc.  Ad hanc illuminationem nota fit per Graduale in gentibus uirtus illuminatoris. Propter hanc etiam dicitur in Tractu: Intrate in conspectu eius; quasi dicatur: Accedite et illuminamini . Propter hanc quoque et in Offertorio gratias agimus, dicentes: Benedictus, etc. Quia uero non satis est illuminationem scientie percepisse; nisi abiiciamus carnalia desideria, congrue illorum exemplo terremur de quibus dicimus in communione: Manducauerunt et saturati sunt .



TIT. XXuII. De quadragesime officio

In quadragesima quasi ex persona Liberatoris  dicentis se inuocanti: Ecce adsum, clamat Ecclesia in officio. Inuocabit me et ego exaudiam, etc. Unde in omnibus que sequuntur, Christum ieiunantem tentatoris insidias superasse, super aspidem et basiliscum ambulasse, leonem et draconem conculcasse narrat, uictoriam eamdem nobis corpori eiusdem capitis repromittens. Sed quoniam Scriptura prophetarum hoc dicentium, usque ad aduentum Christi et passionis ipsius tempus clausa fuit, quia tenebrosa aqua in nubibus eris, id est occulta scientia in prophetis, donec Agnus Dei, solus dignus soluere librum, significata eius in passione sua complendo aperiret propheticas uoces, idcirco ab hac Dominica uela depensa ducuntur ante sancte  Ecclesie altaria, ut populus non uideat sancta sanctorum donec in hebdomada ante Pascha, depositione uelorum eadem reueletur significatio, que facta est per hoc quod uelum templi scissum est, tradente Domino spiritum.



TIT. XXuIII. De die cinerum in Capite ieiunii

In Capite ieiunii neque cineribus caput aspergere, neque nudis pedibus ambulare opus esset, si omnes lugendi scientiam haberemus, cunctisque illud equaliter saperet quod propheta exprobrans: Cecidit, inquit, corona capitis nostri: ue nobis quia peccauimus! , et omnibus esset in promptu facere illud: Scindite corda uestra et non uestimenta uestra . Nunc autem maxima pars nostrum sponte non meminit qualem ornatum capitis, id est  cordis, Deum offendendo perdidit. Neque possunt facile corda tepida scindi, nisi extrinsecis adiuuemur ornamentis. Ut igitur meminerimus quod puluis sumus, quod nos esse pater noster oblitus fuit, quando proiecit Deum coronam suam, et exinde sensit nuditatem suam, cinere capita aspergimus, imas partes nudamus, hoc habitu confitentes quod non dii nec de celo sumus, sed homines, et de terra habuimus principium; et quod per peccata gloria nostra spoliati, et inter hostes nudi constituti, ornatu glorie Dei indigemus.



TIT. XXIX. De penitentia incipienda eadem die.

In Capite ieiunii cinis et cilicium, que sunt arma penitentium, nobis proponuntur. In cilicio memoria peccatorum pungentium, ut peccatum nos non  delectet, sed pungat et feriat, et ad puniendum admoneat: ideo fit de pilis caprarum que pro peccato solebant offerri. Cinis significat quod edificium diaboli prius in nobis male constructum debet esse combustum, et ardorem peccati in nobis refriguisse. Unde immundus in lege qui lauabatur aqua non plene mundabatur usque ad uesperam, id est donec feruor defecisset. Cinis autem ille non sine causa fieri solet de sarmento, non passim de quibuslibet lignis. Sarmenta in uite pretiosiora sunt quibuslibet lignis siluestribus, quod fructifera sunt et pretiosum fructum afferunt. Infructuosa uero sarmenta sunt ceteris uiliora, quia in nullam fabricam conueniunt, sed in ignem ut ardeant. Ita et Christiani a Christo uite precisi tanto grauius puniuntur, quanto amplioribus  Dei beneficiis sunt abusi.



TIT. XXX. De secunde dominice officio uacante:

Secunda Dominica Quadragesime uacat, nec habet officium nisi mutuatur ab alio, notans quod post imploratum et prestitum nobis diuinum auxilium, propriis uacamus officiis, curam carnis non facientes in desideriis, sed a uitiis uacantes etiam a propriis usibus, ut hoc non nobis sed Dei nostri attribuamus miserationi, quoniam in mutato Introitu rogamus reminisci miserationum suarum, ne unquam dominentur nostri inimici; et in Graduali, ut de necessitatibus nos eruat. Ad te, Domine, leuaui, animam meam , Miserere mei secundum eloquium, etc. . In Offertorio, itemque  in Communione: Intellige clamorem meum . Que ideo de ieiunii die mutuata sunt, quia mali desiderii passiones, que per demoniosam Chananee filiam designantur, pro qua tanquam pro qualibet peccatrice anima clamat magna illa mulier Ecclesia mater, non eiiciuntur, nisi in oratione et ieiunio.



TIT. XXXI. De Dominica tertia quadragesime.

In tertia Dominica solummodo diuinis intenta iam liberata Ecclesia habet oculos, in Introitu dicens ad Dominum: Oculi mei ad Dominum . Et in Tractn gratulabunda: Ad te leuaui animam meam , gaudens quod in Euangelio immundus spiritus exierit ab ea, et fortior Christus superueniens fortis diaboli uasa, id est homines quos in  pace possidebat, et arma distribuit . Ideoque in Offertorio predicat iudicia Domini recta, quod eiecto a se demone rursus ad illum de quo exierat, id est populum iudaicum, permissus sit reuerti. In Communione gratulatur quod tanquam passer inuenit sibi domum, et ut turtur nidum , ut cum beatis sit qui habitant in domo Domini, et qui in secula seculorum laudabunt te, uel tanquam post sex dierum opus Sabbatum celebrantes.



TIT. XXXII. De Dominica »Letare,« que est quarta.

Dominica qua Letare, Ierusalem, in Introitu cantatur, a Septuagesima Sabbatum mundi, id est requiem significat in qua electorum anime deposito  carnis onere, uelut post bella uictrices depositis armis feriate letantur; et singulis stolis, id est beatitudine anime munerate resurrectionem in qua binam animarum et corporum gloriam recipient, prestolantur. Illic Ierusalem, que sursum est mater omnium, letatur, et diem festum gerens pro numerositate filiorum de huius seculi peregrinatione redeuntium, repositas effundit epulas, et lacteas ex suis uberibus materne consolationis effundit delicias. In huius consolationis preconio gratulabunda Spiritus sancti allocutio prophetali ore ad eam premittitur. Letare, Ierusalem, etc. Et consolatio que hic canitur; satiemini ab uberibus consolationis eius. In Collecta poscitur que est consolatio libertatis Dei: quam in Epistola supponit Apostolus: Illa,  inquit, que sursum est Ierusalem, libera est , ipsa est pax in uirtute, et abundantia in turribus . De qua in Graduali canimus: Letantes in his que dicta sunt , nobis a sanctis apostolis et doctoribus nostris, in domum Domini ibimus . Ad quam cum uenerimus complebitur quod in Tractu dicitur: Non commouebitur in eternum qui habitat in Ierusalem . Cum ablata fuerit uirga, id est potestas peccatorum, quam etsi ad tempus dimittit ad probationem, non relinquet Dominus super terram iustorum. Huius quoque letitie est illud uitale sanctorum conuiuium, quo Dominus in Euangelio de quinque panibus et duobus piscibus satiat quinque millia hominum,  id est quo de Pauli, Moysi et prophetarum libris crescente copia diuine benedictionis inter ora comedentium, id est inter studia tractantium affatim reficitur mundus, quondam a scientia Dei ieiunus, et affluentia dictorum repletis armariis lassi conuiue assistimus. Hoc conuiuium diuine cognitionis hic incipit; perficietur in illius sabbati, de quo loquimur, perenni gloria. Unde Apostolus: Nunc ex parte cognoscimus. Cum autem uenerit quod perfectum est, euacuabitur quod ex parte est . Unde in Offertorio conuiuas letantes in epulis laudum, ipsumque conuiuii patrem benedixit ex Sion, qui habitat in Ierusalem, ut ex presenti Ecclesia, que dicitur Sion, id est, specula, in qua uidemus nunc per speculum, laudem Domini personare incipientes,  perficiamus in ea in qua habitat ipse celesti Ierusalem; que secundum Communionis mysticum sensum adhuc edificatur ut ciuitas de uiuis et electis lapidibus, inquam, ascenderunt tribus Domini, nobiles tribus, regales tribus, sacerdotales tribus.



TIT. XXXIII. De Dominica in Passione.

Ostenso superioribus Dominicis septem, quomodo a ualle lacrymarum et plorationis ascendatur ad ciuitatem deliciarum et glorificationis, Dominice Passionis inchoatur celebritas, ut quanta hec diuine miserationis magnitudine obtineatur, pre omnium oculis efferatur, et piis fidelium mentibus ingerantur uulnera et cuncta mortis insignia, que pertulit pro cunctis unica salus Deus et homo Christus, Unigenitus Patris. Nam prodeuntia uexilla crucis et fulgidum  eius mysterium, acetum, fel, arundinem, clauos, et lanceam perforati corporis tam in nocturnis quam in diurnis semper meditamur canticis. Sicque fiunt come capitis Ecclesie, id est cogitationes cordis, quasi purpura regis intincta canalibus, dum passionem Redemptoris authenticis meditatur Scripturis, id est pretiosis purpure tincturis que per ora prophetarum et apostolorum, uelut per quosdam canales Spiritu sancto conficiente perfluxerunt. Ipse qui iusserat filiis Isrel: Si quando exibitis ad bellum uel habebitis dies festos, clangetis tubis super holocaustis et pacificis nostris . Ipse Rex noster, exiturus ad bellum passionis contra diabolum principem mundi, ipse summus sacerdos noster, habiturus epulum corporis et sanguinis sui,  cum discipulis celebraturus festum sue sancte resurrectionis, clangit tuba tanti miraculi resuscitati Lazari, quo et corda piorum ad credendum animaret. Unde et ei cum palmis et laudibus obuiam procedunt; et hostes turbati, pontifices scilicet et Pharisei, collegerunt consilium aduersus Iesum, dicentes: Quid facimus? quia hic homo tanta signa facit; si dimittimus eum sic, omnes credent in eum . Et quia ab hac hora cogitabant quomodo eum tenerent, iam non palam ambulabat coram eis: sed cum tulissent lapides ut iacerent in eum, abscondit se et exiuit de templo , futurus pontifex futurorum bonorum, sicut in Epistola inuenitur, non illis qui sicut in Tractu, sepe expugnauerunt ipsum  ex iuuentute eius, id est primordiis in sanguine Abel iusti, et iterum expugnauerunt occidendo prophetas et lapidando qui ad ipsos missi sunt. Nos cum capite secedentes, uocem letitie et laudis supprimere incipimus, Gloriam patri in quibusdam subtrahentes  uersiculis: Quia Gloria sancte Trinitatis, propria laus est. Unde capitis nostri solitudinem et silentium non palam ambulantis, dum non dicitur, significat.



TIT. XXXIu. De Sabbato in ramis Palmarum.

Sabbato ante Palmas uacat, quoniam Dominus papa eleemosynam dat. Hoc est illud Sabbatum quando Dominus in Bethaniam uenit, et in domo Lazari quem suscitauerat cenat, ubi Maria Magdalena  pedes eius lauit et capillis tersit , sicut refert Euangelista: Ante sex dies Pasche, inquit , etc. Ibi celebri mysterio commendatum est odoriferum opus eleemosyne. Maria, id est Ecclesia, pedes Domini, id est pauperes tanquam extrema membra Christi, capillis, qui corpori superfluunt, tergit, id est diuitiis que diuitibus superabundant sustentat. Ut igitur dominus papa celebrem cum Maria Domino cenam exhibeat, hoc Sabbato eleemosynam dat; atque ita circa pedes Domini occupatur.



TIT. XXXu. De Dominica in ramis Palmarum.

Dominica in ramis Palmarum qua Dominus Ierusalem passurus intrauit, illa luna decima exstitit, quia preceptum erat in lege, ut decima die tolleretur  agnus, et in quarta decima seruaretur immolandus. Et nota quod Moyses in uirga decem plagis Pharaonem et Aegyptum percussit: quibus quidem affligitur, sed donec immoletur agnus non uincitur, quia Christus in legis disciplina tanquam in uirga decem preceptis quasi decem plagis suo captiuatori repugnare iubet populo Dei, quem diabolus in libertate paradisi conditum in Aegypto huius mundi captiuum tenuit; sed sicut Pharao decem plagis non adeo uincitur ut filios Isrel dimitteret, sic et diabolus decem preceptorum obseruatione non adeo superatus est, ut homo in paradisum rediret. At ubi Agnus Dei Christus immolatus est in morte primogenitum Pharaonis, id est originale peccatum deletum est et in mari Rubro baptismi Christi sanguine rubentis,  actualia quoque peccata cum illo altero penitus absorpta sunt, Dei populo liberato. Luna ergo decima Christus, uerus Agnus precepto Patris obediens, in ciuitatem Ierusalem cum ramis palmarum acceptus, passurus recipitur. Et ideo post processionem palmarum eius passio legitur. Hec autem processio presignat que utilitas sit in sanguine ipsius, et quis fructus passionis ex illa misericordia, in cuius multitudine benedictus aduenit. A monte enim Oliuarum primum duos in castellum quod contra eos erat premittit, ut asinam et pullum illic alligatum soluentes sibi adducerent; ascensurus enim erat gloria et honore propter passionem, coronatus ad dexteram Patris, qui est Deus pacis, fons et origo luminis,  mons Oliuarum, pater misericordiarum, et inde dando dona hominibus missurus est apostolos qui, ligandi et soluendi potestate accepta, asinam et pullum, id est utrumque populum ab errore et onere peccati absoluerent, et in adducto sibi humano genere per fidem sedens, ipsum in celestem Ierusalem induceret, turbis angelorum cum laude occurrentibus, palmarumque uictorias cum ramis oliuarum, que sunt pacis insignia subleuantibus. Hoc non debet uno actu cum Dominicali computari, nec enim Dominice resurrectionis letitiam commemoramus, qua hoc nobis significauit quod in Galileam, id est transmigrationem ad uidendum Dominum cum apostolis debeamus exire, ut non simus uetusti, sed in nouitate uite ambulemus . Unde semper  in huiusmodi processione prelatos nostros preeuntes quasi Dominum in Galileam sequimur, et locum quo suprema statione processionem terminamus recte Galileam nominamus. Unde etiam in his processionibus, ut et gratulemur matri uirgini in resurrectione unigeniti eius iam non morituri, in cuius passione animam gladius transiit, una statione decantando quod ei sit proprium eius memoriam facimus etiam diuersorio eius quod in claustro ipsi consueuit esse prouisum, eaque salutata processionem pro consueto postperagimus. Prima autem palmarum non letitiam resurrectionis, sed sacramentum prefert fructus Dominice passionis, quo illa, sicut predictum est, ultima Domini processio figuratur. Quia ergo processio palmarum sacramentum  est fructus illius passionis Domini, et hac die obediens Patri, calicem passionis bibere uenit, recte cum eisdem cum quibus est exceptus palmarum ramis prius legitur passio Domini, et sequitur totum officium de passione, in qua in summa hominis humilitate Deus illuditur, conspuitur, dorsum dat percutientibus, orat pro inimicis, et cetera, obediens Patri patienter fert, que nobis imitanda Paulus in Epistola proponit manifeste, dicens: Hoc sentite in uobis, quod et in Christo Iesu, etc. 



TIT. XXXuI. De feria tertia post ramos Palmarum.

Post palmas tertia feria legendam passionem precurrit illa Lectio, qua consilia cogitantium de morte Christi ostenduntur sic dicentium. uenite, mittamus  lignum in panem eius . Per hos enim dies usque ad quartam feriam studia eorum magis feruescebant, sed timebant ne forte tumultus fieret in populo. Sicut enim superbissimus Aman, erecta cruce quam parauerat Mardocheo, opportunitatem querebat, qua regi de illo suggereret ut apprehenderetur et appenderetur, sic diabolus, inito consilio in domo sua, id est in cordibus Iudeorum, dicendo: uenite, mittamus lignum in panem eius, querebat opportunitatem tradendi Iesum potestati Romane. Ultionem ergo uidemus eius in eodem ligno transfixi. Nos uero Iudei sumus cum Esther, id est Ecclesia, liberati, ut in Epistola dicitur: et ideo Gloriari nos oportet in cruce Domini nostri Iesu Christi . que a pena reorum sublimata est in  fronte imperatoris. Cetera que sequuntur, uerba sunt agonizantis Christi, et suam resurrectionem exorantis.


De feria quarta eiusdem hebdomade sancte.

Feria quarta quando abiit Iudas et pactus est Iudeis tradere caput Ecclesie, ipsa eius passionem audit, qua, positis genibus, prolixius orasse in agonia factus memoratur, et sudorem eius decurrentem sicut guttas sanguinis, contremiscit, et tantorum miraculorum contemplatrix, perinde ac si attonita repentino clamore concrepat: In nomine Domini omne genu flectatur : percutiens terrifico clamore humana corda, ut nullus stare audeat rigidus et elatus, cum uidet hominum et angelorum Dominum procidisse, et in sudore  uultus sui agonizare. Dicto autem cum clamore Introitu, protinus Isaias desiderantissimus huius Dominice passionis exspectator, quasi presens accurrit, lectoris uoce nos ad uidendum agonem illum excitat dicens: Dicite filie Sion: Ecce Saluator tuus uenit . Et ut ostendat opus passionis cui intendebat, et mercedem glorie qua coronandus erat, subdit: Ecce merces eius cum eo et opus illius coram illo . Cuius etiam habitum admirans. Quis est, inquit, iste qui uenit de Edom, id est de sanguineis et de terrenis Iudeis, uestibus, id est membris, que sunt indumenta Deitatis, tinctis purpura sanguinis de Bosra , que interpretatur firma, id est de ciuitate Ierusalem quam suo auxilio magis quam muris Deus firmauerat. Cui cum respondisset:  Ego qui loquor iustitiam , rursus interrogat; si loqueris iustitiam, quare rubrum est indumentum tuum pressura crucis? Torcutar, inquit, calcaui solus  pro omnibus. His auditis, chorus sciens Domini sui agonem in persona sua orat in Graduali, dicens. Ne auertas, etc. Altera autem Lectione pronuntiata, audiens eum non habentem speciem neque decorem, despectum et nouissimum uirorum, uulneratum propter iniquitates nostras , et cetera que ibi narrantur, fit quod non alia die excepta sexta feria in Sabbatis Quatuor Temporum, ut non Alleluia quod per dies Pentecostes fit, non Graduale, sed Tractus sequatur. Musicus enim ille qui dixit: Cantauimus uobis et non saltastis; lamentauimus et non plorastis ,  cuius lamentationi Graduale, quasi ploratio penitentie, et cantationi Alleluia quasi saltatio respondet. In illa locutione ablatus a nobis auditur, et ideo non Alleluia gaudii, non Graduale cuiuslibet luctus, sed Tractus multis meroris sequitur. Quod enim tractus magis quam gradus luctui congruat inde ostenditur, quod non Alleluia ut gradus, sed pro Alleluia gradus quadragesimalibus diebus, quibus mortem per inuidiam mundum intrasse lugemus, canitur. Fit autem ut prima Lectione tantum cum Parasceue fiat in omnibus, ad maiorem luctum exprimendum, quod quarta tantum uenditus cum discipulis habebatur, Parasceue autem penitus ablatus crucifigitur.



TIT. XXXuII. De officio in Cena Domini, precipue de chrismate tunc instituto.


Inter tristes horas, quibus capita, id est initia precidimus, et fines earum sub silentio abscondimus, solemnitatis diei Cene Domini missa celebris et solemnior exsultat; sicut medias inter nebulas sol interdum subrutilat. Causa hec est, quia enim die hac uerum sacrificium ipse summus Sacerdos, ipse hostia contradidit, sacrificiique ritum instituit, accipiens panem et calicem, dicensque: Hoc est corpus meum ; Et: Hic est sanguis meus , seque ipsum agnus typicus Deo primus offerens, Nouum Testamentum suis heredibus sanguine suo conscripsit, recte in medio tristitie que per omnes horas notatur, missa tanquam in die institutionis sue  solemnem concentum, tetumque ministrorum altaris meretur ornatum; et ne quid sancto sacrificio uenustatis desit, Gloria in excelsis Deo  cantatur, et pontificis omnis ornatus perficitur. Inde est quod hac die papa oleum benedicit, chrisma conficit, penitentes restituit, significans summum Pontificem oleo misericordie penitentibus peccata quasi quedam uincula soluere, chrismate uero non solum consolatoris, sed et tutoris uicem exhibere. Est enim chrisma oleum cum balsamo, hoc est Spiritus sanctus consolator et tutor. Olim ungebantur soli reges et sacerdotes, in quo futurus rex summus et sacerdos Christus prefigurabatur. Sed postquam per se uenit a Deo Patre unctus pre participibus suis, non soli reges et sacerdotes, sed omnis Ecclesia chrismatis  unctione consecratur, quod in confirmatione a solis dabatur episcopis: ut patet ex illa Lectione qua in Actibus apostolorum per manum Pauli datus est baptizatis Spiritus sanctus , et in Samariam missi sunt Petrus et Ioannes ut baptizati acciperent Spiritum sanctum . Unde datur intelligi quod solis pontificibus apostolorum uicariis id liceat. uerum propter occasionem transitus mortis, ne propter absentiam episcopi baptizati sine quacunque unctione migrent, Syluester papa instituit, ut presbyteri baptizatum simul liniant, sed in uertice non in fronte. Nec dicas: Quid prodest mysterium confirmationis  adiectione noui generis? Non ita est intelligendum. Nam quid prodest paruulo magnam  hereditatem prouidere et tutorem non dare? Paracletus itaque non regeneratis in Christo consolator et custos et tutor est: consolatur enim oleo misericordie peccata relaxando, uirtutes conferendo, et bona promittendo; tuetur autem odore balsami inimicos fugando et in bono confirmando. Hoc chrismate in frontibus nostris ex sanguine ueri Agni tanquam utroque poste signamur, ut exterminator diabolus in animam et corpus nostrum ius nullum nocendi habeat. Qui uerum Pharaonem fugientes, et per mare baptismi ad Deum tendentes, submerso Pharaone, in uoce exsultationis et confessionis paschalis agni conuiuium celebremus in domibus nostris, dicentes: Pascha nostrum immolatus est Christus:  itaque epulemur . Quod autem ampulla cum chrismate, antequam ueniat ad altare, in medio tantum apparet, significat Christum, cuius corporis sacramentum tunc est institutum, plenitudinem Spiritus sancti continentem, initium suum, quod scilicet de uirgine natus sit; et finem, quod uidelicet per mortem suam mortem destrueret, occulisse antequam ad altare crucis ueniret; medium tantum apparebat, id est miracula que in medio inter initium et finem faciebat, in quibus quod esset Deus comprobabatur. In ipso autem altari crucis initium eius et finis apparuit, ut iam dicatur: uere filius Dei erat iste . Quod autem hostia ministris altaris uisibilis salutatur, ceteris inuisibilis et operta, significat quod post Pascha testibus  sue resurrectionis uisibilem se prebuit. Quod autem a ceteris inuisibilis salutatur, significat quod Christus in celum unde uenerat rediens, sicut dicit: Exiui a Patre, et ueni in mundum: et iterum relinquo mundum, et uado ad Patrem , a nobis corporaliter non uidetur, quam tamen quotidie uenerando salutamus.



TIT. XXXuIII. De mysterio in lotione pedum.

Duplici, scilicet morali et historico sensu Dominus nos instruit, dum surgens a cena ponit uestimenta, et precinctus linteo, et aqua in peluim fusa pedes lauit discipulorum. Nam historice dans exemplum, ut quemadmodum fecit et nos faciamus, nostram superbiam deprimit. Quomodo enim, cum simus puluis et cinis, non erubescamus in contemptum nostri  similium rigidam ceruicem et staturam erigere, quando audiuimus Creatorem celi et terre, flexis genibus, ad solum, lauandis discipulorum pedibus incuruatum esse? Hic quoque moraliter pietatis sacramentum est, quod Christus surrexerat a cena paterne glorie, deposuerat purpuram sui imperii, seipsum exinaniens, et terrena carne quasi linteo, cuius materia de terra oritur, precinctus, fudit aquam baptismi uel penitentie, uel sanguinem suum uelut aquam in peluim; atque cum illum in remissionem peccatorum sumimus, quotidie lauat pedes nostros, id est actus, quamuis semel loti per baptismum toti sumus mundi per fidem, quos si hoc modo lauare contemnimus, non habebimus partem cum illo. Nisi enim, inquit, manducaueritis carnem  Filii hominis, et biberitis eius sanguinem, non habebitis uitam in uobis, etc.  Conuenienter premittitur huic lectioni euangelice, apostolica: qua cum dicitur Conuenientibus uobis, etc.  qualiter hoc sacramento lauemur ostenditur, ut prius probet seipsum homo, et sic edat . A sordibus enim nulla re melius purificamur, quam ut odientes peccata nostra ad hanc mensam pure accedamus. Hoc etiam opere Ecclesiarum prelatis more regum gentium dominari prohibuit et ministrari, sed in morem seruorum lauare pedes et illis ministrare. Ubi autem subditi similes bestiis fiunt, prelatos eis dominari uetus est auctoritas. Ubi homines sunt rationabiliter uiuendo, etiam si puluere uenialium pedes fedauerint, euangelicus homo non  prelatum se nouerit, sed se ad lauandos pedes, et porrigendum osculum humiliter se illis submittat.



TIT. XXXIX. De duplici mandato perficiendo.

In ipso autem die cene Domini duo mandata consueuit homo facere, pauperum uidelicet et congregationis: In primo, Maria suscipiens Christum in Bethania, ad conuiuium surrexit a cena et accipiens libram unguenti, unxit pedes Iesu, et capillis tersit, et domus impleta est ex odore unguenti. Hec mulier typum gessit Ecclesie, que pedes Domini ungens, id est pauperes eleemosynis refouens, capillis tergit, dum eos superfluis reficit. Hoc ergo mandatum est Ecclesie obsequium; ideoque omnis congregatio pedes lauat pauperum, que ueluti Maria  Christum in Bethaniam ad cenam inuitat, dum pauperes in quibus Christus, in domo obedientie caritatis officium exhibendo recipit, surgens a cena, quasi ieiunium frangens, fert libram unguenti, dum surgens a mensa post modicum gustum intentionem gerit eleemosyne Christum redolentis. Hoc mandatum pauperum dicitur Ecclesie; mandatum autem congregationis Christi. Ideoque in primo tota congregatio; in secundo soli prelati uice Christi deseruiunt. Pulchre autem Ecclesia suo mandato Dominum suum preuenit, ut, antequam Christus pedes discipulorum lauet, ipsi discipuli Christi pedes, id est pauperum lauent, et eleemosyne unguento ungant, ut domus, in qua Christus, hora qua per prelatos nostros pedes lauerat, impleatur ex odore huius  unguenti.



TIT. XL. De officio trium noctium, uidelicet in cena Domini, in Parasceue, et sabbato sequenti.

In nocte Cene Domini, quando traditur Christus, et nocte Parasceues, quando crucifigitur, et nocte Sabbati que est in sepulcro: canonici et monachi in usitato ordine nouem Lectionibus uigilias celebrant, et in tenebris consummant, obsequia triduane Christi mortis insinuantes, et ipsas uigilias luctui mortis Christi deputari ostendentes, que parum aut nichil ab officio mortuorum distent. Ideoque in omnibus horis capita precidimus, et fines sub silentio abscondimus, quia ipse qui est initium et finis, et , per hos dies a nobis ablatus est, in manus peccatorum traditus, et inter iniquos proiectus. Gloria Patri  omnino subtrahitur propter hoc ipsum quod in quibusdam locis a Dominica de Passione cepit subtrahi, quia ex tunc Christus cepit ad mortem inquiri. Quod candele finitis singulis psalmis aut lectionibus, singule exstinguuntur, factum Iudeorum representat, qui singulos prophetas solem nasciturum precedentes, et prophetico sermone lucentes impletis prophetie officiis occiderunt. Illa autem que suo lumine Euangelium cum legeretur illustrauit, ultima non maior ceteris exstinguitur: dum Christus qui euangelizauit quasi unus ex prophetis reputatus, ultimus est occisus, et hic exstinctus profundas illis erroris et perfidie tenebras reliquit. Unde crucifixo Domino tenebre facte sunt per uniuersam terram .



TIT. XLI. De ignis exstincti mystica recuperatione per dictum tempus.


Amisso igne ad lapidem Christum per eosdem tres dies confugimus ut eo percusso ignem occultum eliciamus, uel crystallinum lapidem soli obiicientes escam subiicimus, ut mediante crystallo aspectu solis carbones exstincti reuiuiscant. Lapis percussus ignem emittit, dum Christus lapis angularis uerbere crucis percussus, Spiritum sanctum nobis effudit: quod in oratione benedictionis eiusdem ignis satis ostenditur. Crystallus autem medius inter solem et exstinctos carbones, mediator Dei et homi num est, homo Christus iehsu , qui inter Deum et exstinctos homines medius interueniens, a  Deo Patre per seipsum nobis ignem ingerit, quem ut ipse testatur, uenit mittere ut ardeat . Si ergo lumen Christi amisimus peccando, ad noui ignis benedictionem solemni processione exeamus extra castra improperium eius portantes, credentes in eum quem in se Iudei a presenti uita exstinxerunt.



TIT. XLII. De incrementis tristitie Ecclesie, immi nente Dominica passione.

Deinde, imminente uespera, maiora tristitie sequuntur incrementa, altaria spoliantur, campane conticescunt, omnes horas preter nocturnas triste silentium absorbet, altare nudatur, dum Christus illud utique altare quod de terra fieri a Moyse precipitur, nostre menti presentatur, sine specie et decore, ut cum propheta eum propter nos exspoliatum  uidentes, dicamus: Ecce uidimus eum non habentem speciem neque decorem. uere languores nostros ipse tulit , etc., ipse speciosus forma pre filiis hominum , seipsum exinaniuit, nudatus omni honore, non solo diuino, sed dum conspuitur, et alia patitur, etiam humano. Hoc autem altare hispidis ramusculis aqua et uino lauatur, dum Christus asperis flagellis aquam ablutionis et uinum redemptionis nobis propinasse creditur. Campanis silentium indicimus, notantes sanctos Christi precones, qui caritatis igne decocti, et diuina institutione formati, in protectione Dei celi tanquam in turre fortitudinis commanentes, quadam superne dilectionis chorda commouentur, ut tota die et nocte non cessent laudare nomen Domini, scilicet sanctos  apostolos, non solum tunc conticuisse, sed etiam fugisse. Unde illa uehemens campana Petrus, cuius uox dicentis: Tu es Christus, Filius Dei uiui , in omnem terram exiuit, tunc non solum reprimitur, sed fugit, et negando rauca sonat. His ergo signis cessantibus, Christum torcular calcantem, solumque in ligno crucis extenso corpore tympanizantem, ligneo malleolo in tabula suspenso et personantem, populum ad Ecclesiam inuitantem significamus. Hoc quoque silentium apostolorum Horarum silentium notat. Nocturne uero non solum sub silentio, sed magis sonora uoce decantantur, quia tempus aliud per diem, per noctem aliud notatur. Nam diurnis horis presentiam significamus Dominice passionis; nocturnis autem priora, per que futuram  eamdem passionem prophete aperte pronuntiauerunt, quinque non tacentes occisi sunt. Nobis eorum uoces protendentibus candele exstinguuntur: quarum ultima que exstinguitur ad canticum Euangelii, ipsum Dominum qui euangelizans occisus est significat, ut eo exstincto iam pro morte tristes in die sileamus.



TIT. XLIII. De Parasceue quare sit dolore potius quam gaudio celebranda; et de penitentia tunc agenda, et de Passione secundum Ioannem.

Die Parasceue, gloriari nos oportet in cruce Domini nostri Iesu Christi , et in gratia tanti pretii quod pro nostra redemptione datum est, ipsam cum pura mente et deuota adorare et uenerari  uerum cur a missarum celebratione uocamus, et a publicis cessamus gaudiis, cum passio Dominica que hac die peracta est, principium sit nostre salutis ac consummatio? Nam sicut unius martyris dies qua per passionem ad gloriam transmigrauit, nobis festiua est, quia pretiosa in conspectu Domini mors sanctorum eius , hec dies, qua martyrum et sanctorum omnium Rex, omnibus sanctis antiquis et nouis per mortem suam paradisum aperuit et inferni claustra confregit, merito maioribus gaudiis honoretur. Sed hanc gloriam et exsultationem nostram, quedam dolorosa nimium obnubilant, quia nostri causa imperiosa sancte Trinitatis caritas hominem tante reuerentie qui cum Deo uerbo una est persona, hominem innocentem morti nichil debentem,  morti addixit, sicut Apostolus dicit: Qui proprio Filio non pepercit, sed pro nobis omnibus tradidit illum . Non igitur debemus ita gaudere de gratia traditi uel de caritate morientis, ut non doleamus quod tanto Domino tormentorum causa fuimus, et ideo a sacrificii gaudiis cessamus. Siquidem non dolere ingratitudinis, sed ultra gaudere dignoscitur esse crudelitatis. Hac ergo tristi die contristemur ad penitentiam, ferrum lancee Dominice pertranseat animam nostram, claui manuum et pedum carnem nostram transfigant, crux nostram suspendat concupiscentiam, compatiamur ut conregnemus. Hodie non sacrificemus dum nobis hostia de manibus tollitur; non sacrificent amici,  dum trucidant inimici, differatur usque in diem illum quo tantus uictor resurgens, suam nobis uictoriam nuntiabit: profundum interim teneamus silentium merori amicum, et interiorem penetrantes solitudinem, soluentesque cum Moyse calceamentum de pedibus, audiamus illum tanquam de medio rubi dicentem: uidens uidi afflictionem populi mei, et descendi liberare eum . Nunc enim quasi in rubo spinis inheret, clauis confixus, spinis coronatus, crucisque arbustum guttis sanguineis quasi rubentibus pullulat mortis, ut, sicut ait Prudentius:

. . . . tristes purgentur sanguine culpe,
Quem contorta rubus densis cruciatibus edit. 
 Hac die legitur Passio secundum Ioannem, et quia ultimus scripsit, et presens, sicut notus pontifici, ceteris non audentibus adesse, interfuit: cui uirgini matrem uirginem Dominus uirgo commendauit.



TIT. XLIu. De gustato uino felle misto.

Quod cum acetum felle mistum gustasset, noluit bibere, reprobationem notat uinee sue gentis Iudaice, de qua exspectauit ut faceret uuam, et fecit labruscam, tandem miscuit amaritudinem; qua gustata modice per triduum deinceps de genimine uitis illius bibere non curauit. Resurgens enim a mortuis, iam non moritur .



TIT. XLu. De chlamide purpurea seu coccinea.


Chlamyde quod coccinea ignei coloris qui in tabernaculo offertur, et ueste sacerdotis bis tincta legitur circumdatus geminam dilectionem significat qua obediens Patri propter nimiam caritatem suam pro nobis calicem bibit passionis, ut et nos sequentes uestigia eius, gemina hac ueste discretionis fulgeamus, et quidquid offerimus quasi ignitum et bene coloratum coram diuinis placeat obtutibus.



TIT. XLuI. De arundine Christo in manum data

Arundinem accipere ab illudentibus non recusauit, ut sacrilegium scriberet Iudeorum, et animalia uenenata interficeret, et ostenderet quod uirgam in manu, id est animam in potestate haberet, ut uolens poneret et resumeret, et sicut uirga Moysi  uersa in colubrum, id est in mortem, que per colubrum uenit, colubros Aegyptiorum, id est mortes assumeret peccatorum, et iterum in uirgam, id est in potestatem rediret pristinam.



TIT. XLuII. De spinea corona et colaphis, et quod Domini non franguntur crura et de sanguine et aqua de latere eius profluentibus.

Spineam autem gestat coronam, ut innotescat quod peccata nostra ipse portauit. Illusus colaphizatur, fortissimus prebens humilitatis exemplum, ut collum, homo erubescat erigere et superbire, tot conuiciis humiliato Deo et omnium Domino. Eius non franguntur cruca, et uniuerse uie eius inter tot passiones recte erant, quatenus in tribulatione  non deficiamus, sed firmi perseueremus. De latere eius non solus sanguis, sed etiam aqua manauit, ut esset unde a peccatis lauaremur. Aqua enim tantum sordes corporis lauare poterat, que sanguini, qui est pretium redemptionis, iuncta uirtutem sumpsit ad abluendas peccatorum inuisibiles sordes: ut comparetur uera similitudine Rubro mari, per quod saluatus populus Isrel transiuit, Pharaone submerso cum curribus et equitibus suis; nam fugientes Aegyptum huius seculi, mundatos in terram repromissionis transmittit, diabolum persequentem penitus absorbet cum preteritis actibus et pompis eius, et ut de latere ipsius morientis nasceretur Ecclesia, sicut de costa Ade dormientis formata est Eua.



TIT. XLuIII. De precibus que tunc pro omnibus fiunt.


Hac die pro statu Ecclesie, gradibus, dignitatibus et ordinibus solemnes fiunt orationes, quia orans pro omnibus summus pontifex stetit iuxta aram templi habens thuribulum, etc. Iuxta scilicet aram crucis habens aureum immaculati corporis thuribulum in conspectu Dei pendens in cruce sustulit, in quo orationis incensum Patri adoleuit. Recte ergo et nos cum illo communes orationes offerimus quod iuxta illud additum est, et data sunt incensa multa. Pro Iudeis autem genua non flectimus, quia cecitas que contigit Isrel, nullius orationis manu potest depelli; tamen oramus utcunque, quia hoc futurum est sed genua non flectimus, quia enim diuinis iudiciis  occurrere non possumus, uehementem orationem non intendimus.



TIT. XLIX. De triplici aqua, que in Christo profluxit lacrymante, sudante et iam mortuo.

Triplicem aquam et triplicem sanguinem suum nobis apposuit Christus. Plorat super Lazarum et super sanctam ciuitatem Ierusalem; et hec est aqua pura. Sudanti imminente hora passionis, non tam ab oculis quam a toto corpore manat aqua cum sanguine mista, et hec sanguinei coloris. Tertia est que pariter cum sanguine de eius latere fluxit. uere penitens primam habet si in spiritu humilitatis et in animo contrito maculas suorum diluit peccatorum. Sic enim largiente Domino, pellem mutabis  Aethiopis, lamentando dolens inueteratas litteras mortis. Secundam aquam habes, si in sudore uultus tui labore penitentie corpus dissoluis et concupiscentie flammam restringis. Iam uero si perfecte ceperis usque ad deuotionem tui, in diuinam profluere contemplationem tertiam a latere Domini aquam ebibisti.



TIT. L. De triplici dedicatione templi.

Triplex templi dedicatio legitur: Prima in autumno sub Salomone; secunda in uere sub Zorobabel; tertia in hieme sub Iuda Machabeo. Salomon enim edificauit templum, et septima die mensis septimi dedicauit. Quod Nabuchodonosor destruxit, et post septuaginta annos sub Zorobabel, tertia die duodecimi mensis est dedicatum. Ipsum quoque postea  cum destruxisset Antiochus, Iudas Machabeus illud mense nono dedicauit. Triplex ergo dedicatio, triplicem notat in Ecclesia ordinem: coniugalem, uidualem, uirginalem. Primo tricesimus, secundo sexagesimus, tertio est centesimus fructus. Isti sunt tres uiri qui saluantur, Daniel, Ne et Iob. Daniel quiescit in lecto, Ne laborat in molendino, Iob nuptias celebrat in domo. Unusquisque etiam Deo tripliciter dedicatur, id est possessio Dei efficitur: Primo, per baptismi regenerationem; secundo, per penitentie satisfactionem; tertio, per peccatorum confessionem; Templum enim sanctum est, quod estis uos , dedicandum illis tribus dedicatoribus. Dedicet Salomon domum quietis, Zorobabel  satisfactionis, Iudas confessionis. Nullum Deus habet habitaculum nisi uel in quietis, uel in penitentibus, uel in confitentibus. Quies pertinet ad pacem, penitentia ad humilitatem, confessio ad timorem. Dedicat ergo Salomon quietem in pace, Zorobabel penitentiam in humilitate, Iudas confessionem in timore; Salomon in iusto, Zorobabel in iustificato, Iudas in iustificando. Ut hic triplex in tabernaculo funiculus dedicetur, triplici fundamento fundatur. Pax nostra in bonitate, ne sit simulatoria; satisfactio in disciplina, ne sit erronea; confessio in scientia, ne sit fatua. In his tribus postulabat fundari qui dicebat: Bonitatem et disciplinam et scientiam doce me ; bonitatem, ne pax mea sit ficta; disciplinam, ne aberret satisfactio scientiam,  ne infatuetur confessio. Nunquam congruentior est scientia quam circa confessionem.



TIT. LI. De quinque in quibus consistit templi dedicatio moraliter explicatis.

Quinque sunt, ut arbitror, in quibus consistit templi dedicatio: aspersio aque, cui tria miscentur, sal, cinis et uinum; inscriptio in pauimento alphabeti; unctio chrismatis in duodecim locis; illuminatio duodena; Benedictio episcopalis cuncta concludens. Aspersio profusio penitentie est et lamenti, habens cinerem, salem et uinum. Sal timor. Unde in omni sacrificio sal per omnes gradus comitatur. In omnibus enim sacrificiis que offert Christianus, debet esset timor ante oculos eius. Cinis est memoria circumeuntis humanitatis. uita enim nostra  est quasi linea circumducta ad idem rediens, a puluere enim punctum incipiens, et per defectus naturales progrediens, circulariter ad puluerem reuertitur. Hanc periodum ineuitabilem fecit manus Domini impellentis nos cum ait: Terra es et in terram ibis . uinum est memoria Dominice passionis, que ad resoluendum in lacrymas hominem, dum eum pro se morte turpissima condemnatum recolit, ualde accommoda est. Inscriptio rigor est ordinis nostri, qui nobis a sanctis Patribus traditus est. Gemina est inscriptio, quia et in tabulis cordis, et in pauimento corporis indelebiliter scribi debet ab angulo in angulum. Cor autem angulosum dicitur dolosun. Hic autem duos angulos, cor humile et cor altum uocamus, Cor humile, cum quis mente  que in se sunt abiectissima considerat; cor altum, cum que sursum sunt altissima contemplatur. uel ab angulo in angulum, ut a capite usque ad pedes, diuinorum institutione informetur, uel a principio usque in finem. Unctio duodena, est apostolica institutio. Nunc itaque aspersi per penitentiam, inscripti per disciplinam, uncti per gratiam, illuminati per operationem, extremam benedictionem exspectetis. Scitis enim cui credidistis: et certi estis quoniam apponet iustus Iudex illam uobis dare benedictionem, qua electos in suum regnum uocare dignabitur, dicens: uenite, benedicti Patris mei, etc. .



TIT. LII. De lotione pedum in cena: aliter.

Transiturus Christus de mundo ad Patrem celebrauit  mandatum, posuit uestimenta, precinxit se linteo, misit aquam in peluim, factum hoc plenum est mysteriis, redundat sacramentis. Christus uestimentum deposuit, cum, purpuram regie dignitatis relinquens, seipsum exinaniuit, et linteo seruilis forme contra diabolum pugnaturus se precinxit. Misit aquam in peluim, dum pretiosum sanguinem in terram effudit, in illam, inquam, terram que aperuit os suum, et suscepit sanguinem Abel effusum de manu Cain, id est sanguinem Christi de manu Iudeorum, id est in Ecclesiam, et in unamquamque fidelem animam. Diu uacua fuit peluis ista, diu arida et inaquosa terra ista, et anima nostra sicut terra sine aqua. uenit Christus, effudit  aquam in peluim, pretiosum sanguinem in terram; si tamen peluis sumus. Peluis duo habet: concauitatem et sonoritatem. Concauitas est intus, sonoritas exterius, sic et nos debemus euacuare nos a uitiis sono confessionis, ut aquam de latere Christi suscipiamus lauantem maculas peccatorum. Extersit linteo, id est carne. Ipse enim peccata nostra in carne sua portauit. Sed quid est quod solos pedes lauat hic discipulis, quia ex ea parte qua terram tangere in necessariis compelluntur sine peccato esse non possunt, et ideo in perfectis soli pedes lauantur, id est uenialia; nos autem miseri quod non tantum cogitando, sed et operando et consuescendo peccamus, cum Petro dicamus: Domine, non tantum pedes, sed et manus et caput .  Laua pedes cogitationum, manus operationum, caput consuetudinis.



TIT. LIII. De purificatione triplici, et sex hydriis.

Erant ibi sex hydrie posite secundum purificationem Iudeorum . Tres sunt purificationes apte purificandis ueris Iudeis, in primis Iudeis: Prime, reconciliationis, quibus a mala seruitute in bonos seruos reconciliamur; secunde, adoptionis, quibus in filios adoptamur, et tertie, glorificationis quibus heredes Dei, coheredes autem Christi efficimur. Sex autem ponende sunt hydrie: Prima hydria, id est purgatio, est in compunctione. In quacunque enim hora peccator conuersus fuerit, omnium iniquitatum eius non recordabor . Secunda  est confessio: omnia enim in confessione lauantur. Unde: Dic tu prior iniquitates tuas, et Dominus deponet eas . Tertia eleemosynarum largitio: Date eleemosynam et omnia munda sunt uobis . Quarta iniuriarum remissio: Dimitte nobis debita nostra sicut et nos dimittimus debitoribus nostris . Quinta carnis afflictio: Afflictus et humilitatus sum nimis, etc. . Sexta obedientia sermonis Dei: uos mundi estis propter sermonem quem locutus sum uobis . Iste hydrie illis sunt uacue qui nullo Dei timore ad penitentie lamenta consurgunt. Hos iubet iehsu impleri aqua, id est diuino timore. Timor enim Domini, aqua uite; etsi minus sapida, tamen hominem refrigefaciens noxis desideriis estuantem.  Aqua ista est que ignita iacula inimici ualet exstinguere. Aqua semper ima petit, et timor ad inferiora descendit, et inferna loca pauida mente perlustrat. Eius enim uox est: uadam ad portas inferi . Sed diuina uirtute mutatur in uinum, quia caritas foras mittit timorem . Dicuntur autem lapidee non per duritiam, sed per stabilitatem; capiunt singule metretas binas uel ternas, quia duplex est timor, ne scilicet contingat detrudi in infernum, et ne ab eterna gloria excludi. Sed qui miserunt manum ad fortia, non timebunt domui sue a frigoribus niuis , id est ne uino spirituali fraudentur. In primis nuptiis per dictas hydrias purificatus transit ad secundas nuptias et purificationes, ut adoptetur et desinat esse seruus, et  ex illis ad tertias, ut sedeat cum Patre ad mensam in regno suo; ad quas quoniam inuitauit nos, simus interim similes hominibus exspectantibus dominum suum quando reuertatur a nuptiis, ut cum uenerit confestim aperiamus ei. ueniet enim exspectantibus se in ueritate, tanquam reuertens a nuptiis inebriatus uino caritatis, et immemor iniquitatum nostrarum. ueniet autem non exspectantibus, tanquam reuertens a nuptiis, sed quasi potens crapulatus ac uelut ebrius, immemor miserationum suarum quia quantum ad illos obliuiscitur misereri Deus.



TIT. LIu. De quadruplici purificatione per Christum instituta, in die Purificationis.

Quatuor Christus purgationes peccatorum faciens,  purificat mundum, aqua, sanguine, spiritu et igni. Hic est, inquit Ioannes, qui uenit per aquam et sanguinem, iehsu Christus. Hic est qui baptizat in Spiritu sancto et igni . Primum est contritio cordis, secundum afflictio corporis, tertium opus pietatis et fidei, quartum patientia in tribulatione. His quatuor diebus purgationis nostre purgamur ut natum offeramus cum matre et suscipiamus cum Simeone. Unde et Christus aqua baptizauit, pedesque discipulorum lauit, dedicans baptismum lacrymarum que de contritione profluunt cordis. Sanguinem fudit, ut et nos per mortificationem corporis participantes de eius passione lauemus stolas nostras in sanguine Agni. Spiritum dedit: unde caritas proximi diffusa est in cordibus nostris  , ut in nobis multitudinem operiat peccatorum . Que si minus perfecta est ut tot et tanta non ualeat operire, admouet ignem conflator ille qui comburat filios Leui, et quidquid residuum est rubiginis, ignis excoquit presentis et future tribulationis, ut tandem cantare possimus: Transiuimus per ignem et aquam , etc.



TIT. Lu. De tribus tabernaculis, de quibus Petrus: »Faciamus hic tria tabernacula.«

Tria sunt tabernacula: Synagoga, Ecclesia, celum. Primum Moysi, secundum Elie, de quo Dominus: Elias uenturus est: et ipse restituet omnia . Tertium Christi tabernaculum: Primum  tabernaculum factum est, ut ait Apostolus, in quo erant candelabra , scilicet patriarche et prophete, et mensa, lex, panes, cibi spirituales mandatorum; secundum post uelamentum legis, in quo thuribulum sunt apostoli, cuius odor aliis mortis in mortem, aliis uite in uitam . Urna habens manna, que est Christi humanitas habens diuinitatem, et uirga aurea et uirga Aaron que floruit et nucem protulit amigdalinam, que est Maria uirgo que Christum concepit et peperit contra naturam; tertium uero, in quod non manu factum, ut ait Apostolus, iehsu factus pontifex introiuit . Primum fuit in umbra et figura, secundum in figura et ueritate, tertium in sola ueritate. In primo ostenditur uita, in secundo datur, in tertio possidetur.



TIT. LuI. De passionis Dominice uoluntarie suscepte et crucis sublimitate et fructu.


Dixi, inquit Dominus: Ascendam in palmam et apprehendam fructus eius . Quo uerbo tria notantur: in dicto, proponentis arbitrium et uoluntas qua passus est; in ascensu crucifixi sublimitas, qua per passionem exaltatus est; in apprehensione fructus, redemptionis demonstratur utilitas, quia non sine fructu passus est. Ascendit itaque crucem uoluntate, triumphauit in ea potestate, fructum ex ea collegit pietate. Uno opere pariter et mundum irrisit, et diabolum peremit, et Christianum redemit. Dicant ergo qui redempti sunt, quos redemit de manu inimici Mihi absit gloriari, nisi in cruce Domini nostri Iesu Christi! . In qua tribus  tria fecit Dominus: Sapientia nequam infatuauit consilium, iustitia destruxit eum qui mortis habebat imperium, misericordia liberauit capitiuum. Et ideo merito in ea gloriatur, in ea liberatus, triumpho uiuificatus, ministerio iustificatus, exemplo confirmatus, munitus signo. Sic iuste rationis consequentia postulat ut exemplum crucifixi ad iustificationem suis imprimant moribus, qui signum crucis ad munimen suis imprimunt frontibus, ut eius uiuant lege cuius armantur fide; alioquin miles characterem regis fallaciter gestat, cuius prescriptum non obseruat; non recte se tuetur eius signo, cuius non paret imperio, sicut inimici crucis luxuriantes contra pietatem crucis; qui ea non se tuebuntur, cum ministerio angelorum non hominum signabitur in frontibus  gementium et dolentium, ut discernantur saluendi a multitudine perditorum: quos et ille discernebat qui dicebat: Qui autem sunt Christi, carnem suam crucifixerunt cum uitiis et concupiscentiis .



TIT. LuII. De sindone munda et corona spinea in passione Dominica.

Inuoluit Ioseph corpus Iesu in sindone munda , quia in munda conscientia suscipiendus est Dominus et puro corde, quasi in monumento nouo. Spinea corona regnum ex peccatoribus significauit.



TIT. LuIII. De obedientia, patientia, et perseuerantia in passione Christi designatis.

Christus passus est pro nobis, uobis relinquens exemplum, ut sequamini uestigia eius . In  passione Christi tria uirtutum insignia tanquam ad omnium aliorum inchoationem, persecutionem et consummationem declarata sunt. Prima, obedientia, qua usque ad mortem factus est obediens Patri ; secunda, patientia magna, quoniam doloribus et irrisoribus non succubuit; maior, quoniam honoribus non cessit; maxima, quoniam pro persecutoribus orauit. De hac patientia dictum est: Os non comminuetis ex eo ; quia sicut ossa corporis, sic patientia fortitudo totius religionis tertia, perseuerantia, quoniam in cruce moritur, et non a se, sed ab alio deponitur. Obedientia ergo bellum in Christo aduersus diabolum suscepit; patientia, perseuerantia uicit. Ideoque si  uultis eius sequi uestigia, ut quemadmodum ipse quem ducem in uia elegistis ambulauit et uos ambuletis, propositum uobis certamen suscipite obedienter, querite patienter, perseuerate feliciter. Omne namque opus bonum obedientia inchoat, patientia tolerat, perseuerantia consummat, quia omnes currunt, sed unus accipit brauium .



TIT. LIX. De triplici uoluntate signanda in tristitia Christi usque ad mortem.

Tristis est anima mea usque ad mortem .

In hac tristitia tria considerantur: uoluntas Patris, uoluntas spiritus, uoluntas carnis. uoluntas Patris erat per Christi mortem humanum genus redimere. uoluntas spiritus erat eadem que Patris. uoluntas carnis mortem refugiebat naturaliter, si tamen mutata uoluntate Dei alioquando: Non mea, inquit, sed tua uoluntas fiat .



TIT. LX. Quare prophetie et Epistole in officio diuino dispari uoce terminentur.

Prophetie submissa, Epistole eleuata uoce terminantur, quia in ueteri Testamento temporalia quibus graues erant manus Moysi promittebantur; in Nouo autem spiritualia et eterna, que sursum sunt et nos uocant, promittuntur.



TIT. LXI. De tribus que Dominum mori pro nobis uoluntaria quadam coactione compulerunt.

Dominum Iesum subire mortis et crucis ignominiam tria quedam precipue, coactione uoluntaria compulerunt; filialis et pura obedientia, qua prioris inobedientie piaculum solueretur; compassibilis et communis miseria, que illius iustitiam inflexibilem  et uirgam ferream ad misericordiam flecti optabant; et miseria illa et ponderosa et grauis, que ceruices hominum communis hostis potestate et mortis addictione premebat; publica et generalis, que iustos et iniustos simili obligationis sententia pariter obligabat; continua et perennis, que nisi per Christum redemptionis gratia fieret, irremediabilis captiuitatis nexu omne genus hominum in damnationis uoragine absorbebat. Porro tertium quod spontanee cegit in mortem, est celeberrima et solemnis uictoria, cuius successu, ineuitabilis diaboli et mortis potentia, in momento gloriose et efficaciter erat imminuenda.



TIT. LXII. De quadruplici traditione Christi.

Filius hominis tradetur . Traditionum  alia missionis uel permissionis, qua Pater tradit Filium; alia propitiationis, qua filius seipsum; alia proditionis, qua eum Iudas summis pontificibus; alia damnationis, qua eum preses flagellatum tradidit Iudeis. De prima: Qui proprio Filio suo non pepercit, sed pro nobis tradidit eum . De secunda: Qui dilexit nos et tradidit semetipsum pro nobis . De tertia: Ecce ascendimus Ierosolymam, et Filius hominis tradetur . De quarta: Tradent eum gentibus ad illudendum , etc.



TIT. LXIII. De triplici effusione sanguinis Christi.

Triplicem sanguinem nobis fudit Dominus: de manibus, pedibus, latere. Hoc in cruce fecit pretium nostrum, in altari poculum, in exsilio uiaticum  in exitu de Aegypto conductum, in celo aduocatum.



TIT. LXIu. De uaria Christi apparitione uariis facta, et in locis et modis; et de nostra apparitione.

Quomodo tertio die solemnitate ter repetita, tribus locis et tribus modis apparuit Christus? In stabulo tribus Magis, prima die; in baptismo paucis discipulis, secunda die; in conuiuio pluribus inuitatis, tertia die. Prima apparitio facta est in loco uili, secunda in humili, tertia in sublimi. Hec apparitio prima facta magis per stellam in oraculo; secunda discipulis per uocem auditam in propatulo; tertia in conuiuiis per uinum factum in miraculo. In loco uili stella uisa est sapientibus, ut sapientium sapientia destruatur. uox in propatulo audita simplicibus, ut  simplicitas instruatur. uinum in miraculo mistum anteponitur dubitantibus, ut infidelitas confundatur. De prima dicitur: Sapientia huius mundi stultitia est apud Deum . De secunda: Estote simplices sicut columbe . De tertia: Omne quod non est ex fide peccatum est . Apparuit autem tribus modis: In stabulo hominis filius; in baptismate Dei Filius et de Spiritu conceptus: quia dictum est: Hic est Filius meus dilectus . Et super eum est Spiritus sancti uisus. In conuiuio uero Deus quia hoc nemo posset facere nisi esset Deus cum eo. Prima apparitio in humanitate, qua uerus homo; secunda in dignitate qua plus quam homo; tertia in potestate qua equalis  Deo. Similiter et nos appareamus tribus locis et modis, incipientes in stabulo, proficientes in baptisimo, perseuerantes in conuiuio. Adam apparuit, ut  iumentum in stabulo: Infixus sum, inquit, in limo profundi . Naaman Syrus, et eunuchus Candacis regine, in baptismo: Ecce aquam, inquit, Quis prohibet me baptizari . Stephanus in conuiuio. Ecce, inquit, uideo celos apertos . In primo clamat inferius: Sana animam meam, quia peccaui tibi . In secundo mundus orat: Amplius laua me, Domine . In tertio famelicus: Panem nostrum quotidianum da nobis hodie . In stabulo curamur eius liuore; in baptismo lauamur eius cruore; in conuiuio inebriabimur eius odore. De primo dicitur: Liuore eius sanati sumus ; de secundo: Abluti estis, sanctificati estis . De tertio: Curremus in odore unguentorum tuorum . Stabulum est in fetore  peccatorum tuorum, baptismus in decore donorum, conuiuium in odore meritorum. Similiter tribus modis apparet, in conscientia, fama, iustitia. Conscientia refertur ad stellam, fama ad uocem auditam. iustitia ad uinum propinatum. Stella significat conscientiam lucide cogitationis; uox, famam conuersationis; uinum, iustitiam grate operationis. Conscientia latet in occulto, fama uolat in publico, iustitia patet in manifesto. De prima dicitur: Gloria nostra hec est, testimonium conscientie . De fama: Luceat lux uestra, , etc. De tertia: Beati qui persecutionem patiuntur propter iustitiam . Per conscientiam apparent seculares populi, per famam, clerici regulares et monachi; per iustitiam, seculares. Primi apparent incedentes  lento incessu, secundi festino passu, tertii rapido cursu.



APPENDIX AD HUGONIS OPERA MYSTICA.





SERMONES CENTUM. *



PRAEFATIO.

Cum, Scriptura teste, lucerna sit pedibus nostris uerbum Dei et lumen semitis , modis omnibus sacre Scripture uer bis legendis, meditandis, audiendis, dicendis scribendisque, prout licet, studium impendere debemus, presertim, nos fratres karissimi, sociique claustrales, qui actionis turbationibus abrenuntiauimus, et solius prestande contemplationis quieti nos mancipauimus. Cuius uirtutis euidentissimum beata Maria, soror Marthe, nobis prebet exemplum, que, sorore circa frequens ministerium satagente, secus pedes Domini, auribus intentis, sitiendo uerba loquentis, optimam partem, Domino teste, legitur elegisse: cuius laudabilem mirabilemque uirtutem multi contemnunt. Ex quibus nonnullos, qui  intellectu sibi celitus dato in Scripturis gaudia capere potuissent, ad tantam audimus uitiorum et morum feditatem enormitatemque delapsos, ut anima eorum uerbum Dei nauseante et spiritalem escam abominante, usque ad portas mortis appropinquarent, et inter Aegyptios magis quam inter Isrelitas, interque ciues Babylonis magis quam Ierusalem uiderentur reputandi. uidimus et alios, solertia sui studii, cooperante gratia Christi, ad tantam uirtutum bonitatem, honestatemque morum de prauitate peruenisse, ut in ipsis luce clarius agnosceretur impletum quod scriptum est: »Misit Dominus uerbum suum, et sanauit eos, et eripuit eos de interitionibus eorum .« Omnes igitur ad legendum uerbum Dei prouocemur, sed eruditiores etiam ad loquendum, minus autem docti ad audiendum, ut et in nobis perficiatur quod scriptum est: »In doctrinis glorificate Dominum .« Et quoniam quedam uobis de florentissimo diuine Scripture agro documenta dudum collegi, uisum est mihi in hoc sermone ea uobis proponere, ut in his etiam uestrum ualeatis sensum exercere. Sciendum tamen est quod non omne tempus nostrum lectionibus debemus impendere, quia secundum Salomonem omnia tempus habent et suis spatiis transeunt uniuersa . Est ergo et tempus legendi, et est tempus meditandi. Est tempus ueritatem inquirendi ut erudiatur sensus, et est tempus uirtutem exercendi ut sanetur affectus; et est tempus boni operis exhibendi ut adiuuetur proximus: Est tempus orandi, et est tempus cantandi, tempus diuinis officiis assistendi, et tempus cuilibet rei necessarie intendendi. Ex quibus omnibus, uelut apes mel de diuersis floribus, debemus interne suauitatis dulcedinem nobis colligere, mellifluumque iustitie fauum sancte uiuendo consummare.



SERMO PRIMUS In Dedicatione ecclesie historice.


Sanctificauit Dominus tabernaculum suum . Habet, fratres karissimi, tabernaculum Domini, id est sancta Ecclesia, lapides suos; habet cementum, habet fundamentum, habet parietes, habet tectum, habet longitudinem, habet latitudinem, habet altitudinem, habet sanctuarium, habet chorum, habet nauem, habet atrium, habet altare, habet turrim, habet signa sonantia, habet uitreas fenestras, habet dealbaturam interiorem et exteriorem, habet cereos duodecim, habet pontificem dedicantem. Omnia que dicta sunt, plena sunt sacramentis et spiritualia preferunt documenta. Singuli lapides sunt singuli fideles, quadri et firmi, quadri stabilitate  fidei, firmi uirtute patiendi. Cementum est caritas, que singulos coaptat, coniungit et uiuificat; et ne per aliquam discordiam inuicem discrepent, uniformiter equat. Fundamentum sunt prophete et apostoli, sicut scriptum est: Superedificati super fundamentum apostolorum et prophetarum, ipso summo angulari lapide Christo Iesu . Parietes sunt contemplatiui, Christi fundamento, quod superius est uicini, terrena deserentes, celestibus adherentes. Tectum in hoc spirituali edificio non sursum eminet, sed deorsum pendet: in hoc ab edificio materiali diuersum, et ab ipso talis dispositionis dissimili modo remotum. Tectum sunt actiui, terrenis actionibus proximi, propter suam imperfectionem minus celestibus intendentes, et necessitati  proximorum res terrenas administrantes. Longitudo sancte Ecclesie consideratur secundum diuturnitatem temporum; latitudo, secundum multitudinem populorum; altitudo, secundum differentiam meritorum. In longitudine enim porrigitur, dum secundum tria tempora, tempus naturalis legis, et tempus scripte legis, et tempus gratie a primo iusto usque ad ultimum iustum extenditur. In latitudinem distenditur, dum multorum populorum numerositate  dilatatur. In altitudinem erigitur, dum per differentiam minorum et maiorum eleuatur. Possumus dicere etiam quod longitudo sancte Ecclesie est ab oriente usque ad occidentem. Latitudo a septentrione usque ad meridiem. De longitudine dictum est: uenient ab Oriente et Occidente, et recumbent cum Abraham, Isaac et Iacob in regno celorum . De latitudine dictum est: Dicam aquiloni: Da; et austro: Noli prohibere . De utraque dictum est: Filii tui de longe uenient, et filie tue de latere surgent . Altitudo etiam secundum gradus dignitatis consideratur. In altum enim erigitur, dum super laicos ordo sacerdotalis, et super sacerdotalem episcopalis, et super hunc archiepiscopalis, et super omnes denique papa episcopus  Romanorum collocatur. Sacrarium significat ordinem uirginum; chorus, ordinem continentium; nauis, ordinem coniugatorum. Strictius namque est sanctuarium quam chorus, et chorus quam nauis, et pauciores sunt uirgines quam continentes, et continentes quam coniugati. Sacratior est etiam locus sanctuarium quam chorus, et chorus quam nauis. Sic dignior est chorus uirginum quam ordo continentium, et dignior ordo continentium quam coniugatorum. Atrium sunt falsi Christiani, qui sunt sanctificati in eo quod baptizati; sed pleni sunt putredine cadauerum, quia sunt pleni corruptione uitiorum. De hoc atrio scriptum est: Atrium, quod foris est, noli metiri, quia proiectum est, et datum gentibus , quia falsi Christiani damnabuntur  cum gentibus, et dabuntur ad puniendum demonibus. Altare Christus est, super quem non solum sacrificia bonorum operum, sed etiam orationum offerimus, dicentes - Per Dominum nostrum Iesum Christum Filium tuum, etc. Turris est nomen Domini, sicut scriptum est: Turris fortissima nomen Domini; ad eam fugiet iustus et saluabitur . Signa sunt predicatores, qui uerba Dei loquuntur. Fenestre uitree sunt uiri spirituales,  per quos nobis diuina cognitio illucet. Interior dealbatura significat munditiam cordium; exterior, munditiam corporum. Duodecim cerei duodecim sunt apostoli, qui uexillum crucis, et fidem passionis Christi predicauerunt per quatuor partes mundi. Habet ergo sancta Ecclesia singulos lapides per singulos fideles; cementum, per caritatem; fundamentum, per prophetas et apostolos; parietes per contemplatiuos, tectum per actiuos. Habet longitudinem per diuturnitatem temporum, latitudinem per multitudinem populorum, altitudinem per differentiam meritorum, sacrarium per ordinem uirginum, chorum per ordinem continentium, nauem per ordinem coniugatorum. Habet altare Christum; turrim per nomen Domini, signa per predicatores. Habet  uitreas fenestras per uiros spirituales, interiorem dealbaturam per munditiam cordium, exteriorem per munditiam corporum, duodecim cereos per duodecim apostolos. Sequitur pontifex, qui significat Christum, qui circuiuit Ecclesiam suam, primum in tempore naturalis legis admonendo eam per patriarchas; deinde in tempore legis scripte admonendo eam per prophetas. Deinde in tempore gratie per semetipsum eam circuiuit et introiuit, foris eam erudiendo per doctrinam, intus sanctificando per gratiam. In primo circuitu dixit: Carnem cum sanguine non comedetis . In secundo dixit: Non occidetis . In tertio dixit: Qui irascitur fratri suo, reus est iudicio . Multi autem existimantur in hoc spirituali edificio per sanctitatem  contineri, qui longe ab ipso per prauitatem sunt remoti. Extra ipsum sunt immundi, fornicarii, concubinarii, adulteri, incestuosi, ebriosi, feneratores, auari, fures, rapaces, odiosi, homicide, mendaces, periuri, et qui dicunt fratri suo, fatue . Qui uident mulierem ad concupiscendum eam . Nec ipsius sunt lapides, qui caritatis non sunt participes. Talem igitur uitam, fratres, agamus, ut Dei lapides esse possimus. Quod ipse prestare dignetur, qui uiuit et regnat per omnia secula seculorum. Amen.



SERMO II. In Dedicatione ecclesie tropologice.

Sanctificauit Dominus tabernaculum suum . Tabernaculum Domini secundum sensum tropologicum est anima. Habet autem ipsa anima, que tabernaculum Domini dicitur, lapides suos, cementum suum, et cetera, que ad constructionem Ecclesie pertinent, sicut ea in precedenti sermone disposuimus. Lapides istius tabernaculi sunt singule uirtutes per exercitationem bene polite, et per immobilitatem contra uitia stabiles. Cementum est caritas, per quam cetere uirtutes complectuntur, uniuntur, equantur et continentur. Fundamentum Christus est, sicut ait Apostolus: Fundamentum aliud nemo ponere potest preter id quod positum est, quod est Christus iehsu . Habet parietes per contemplationem celestium bonorum, per quam fundamento suo, id est Christo a terrenis affectibus  elongata uicinius inheret. Habet etiam tectum per bonam actionem, per quam indigentibus temporalia pro eternis administrat. Habet longitudinem per fidem per quam cuncta que Deus per se, per angelos, per homines fecit ab initio, uel facturus est usque in finem, uera esse credit. Habet altitudinem per spem, per quam erigitur a terrenis ad celestia, a transitoriis ad eterna, a uisibilibus ad inuisibilia, a corporalibus ad spiritualia. Habet latitudinem per caritatem, per quam dilatatur dextrorsum et sinistrorsum, dextrorsum ad amicos diligendos in Deo, sinistrorsum ad inimicos diligendos propter Deum. Habet sacrarium, per hoc quod facta est ad imaginem Dei. Sicut enim in edificio Ecclesie, sacrario nichil est dignius: sic in anima,  diuina imagine nichil est sanctius, nichil nobilius, aut excellentius. Habet chorum, per hoc quod facta est ad similitudinem Dei. Sicut namque in Ecclesia post sacrarium chorus primus inuenitur, sic in anima post diuinam imaginem diuina similitudo sublimior intelligitur. Habet nauem suam per sensualitatem; sicut enim in naui Ecclesie consistunt coniugati, sic in sensualitate continentur quinque sensus corporis nostri, qui bene dicuntur coniugati, quia in terrenis rebus habent, et per exercitationem cognitionis propagationem, et per experimentum naturale delectationis uoluptatem. Habet atrium per carnem, in qua sunt quasi cadauera mortuorum originales fomites uitiorum. Habet altare cor suum, de quo scriptum est: Cor contritum et humiliatum, Deus, non despicies  . Habet uitreas fenestras sensus spirituales, per quos radio ueri Solis illustratur, et a cecitate ignorantie sue liberatur. Habet turrim nomen Domini de qua scriptum: Turris fortissima nomen Domini, ad eam confugiet iustus et saluabitur . Habet signa per predicationem, per quam ad cultum Dei conuocat elongatos. Habet interiorem dealbaturam per munditiam cordis, exteriorem per munditiam corporis. Habet duodecim cereos, quibus illuminatur secundum doctrinam duodecim apostolorum, per quam ad fidem per bonam operationem eruditur. Habet pontificem sanctam Trinitatem. Circuit eam Pater per potentiam, Filius per sapientiam, Spiritus sanctus per benignitatem.  Pater per potentiam incutit timorem, Filius per sapientiam confert cognitionem, Spiritus sanctus per benignitatem confert consolationem. Pater dicit: Ego feci celum et terram, mare et omnia que in eis sunt. Ego angelis peccantibus non peperci. Ego Adam de paradiso proieci. Ego primordiale genus diluuio perdidi. Ego Sodomam et Gomorrham subuerti. Ego Pharaonem cum exercitu suo submersi. Ego populum Isreliticum peccantem puniui: Mihi aperi ne sic faciam tibi. Filius dicit: Ego sum sapientia Dei, qui ex ore Altissimi prodiui. Ego attingo a fine usque ad finem fortiter. Ego sum sermo Dei uiuus, et efficax, et penetrabilior omni gladio ancipiti: mihi aperi ne forte non parcam tibi. Spiritus sanctus dicit: Ego a Patre et Filio  procedo, amor utriusque, lapsorum subleuator, dolentium consolator: mihi aperi, si uis spirituali gaudio letificari. Isti tamen tres sicut sunt unus Deus, sic sunt Pontifex unus. Sanctificat itaque Trinitas Ecclesiam istam intus et foris. Intus ab inquinamento spiritus, foris ab inquinamento carnis. Habet ergo Ecclesia ista, id est anima, lapides per uirtutes, cementum per caritatem, fundamentum per Christum, parietes per contemplationem, tectum per bonam actionem, longitudinem per fidem, altitudinem per spem, latitudinem per caritatem, sacrarium per hoc quod facta est ad imaginem Dei, chorum per hoc quod facta est ad Dei similitudinem, nauem per sensualitatem, atrium per carnem, altare per cor contritum. Habet et uitreas fenestras  per sensus spirituales, turrim per nomen, signa per predicationem, interiorem dealbaturam per munditiam cordis, exteriorem per munditiam corporis, duodecim cereos per duodecim apostolorum doctrinam: Pontifex eius est Trinitas sancta. Conetur igitur, fratres karissimi, unusquisque uestrum, conetur, inquam, ut, secundum ea que supra dicta sunt, tabernaculum Dei fiat, ut in ipso dignetur Deus habitare. Magnus est enim honor, magna securitas, magna gloria Deum in se habere habitatorem. Prouidendum itaque nobis summopere est, ut tales simus intus et foris, intus per fidem, foris per bonam operationem, ut Dominus maiestatis ad nos uenire, et apud nos dignetur facere mansionem. Sed quia tales sine eius gratia esse non possumus, ipsam incessanter  necesse est ut imploremus. Ipse namque dabit gratiam, et non solum gratiam, sed et gloriam: gratiam in uia, gloriam in patria; gratiam in mundo, gloriam in celo, gratiam in presenti, gloriam in futuro; gratiam in itinere, gloriam in peruentione; gratiam in tempore, gloriam in eternitate; gratiam in iustificatione, gloriam in beatitudine; gratiam in merito, gloriam in meriti premio, in qua uiuit et regnat per omnia secula seculorum. Amen.



SERMO III. Dedicatione Ecclesie anagogice.

Lauda, Ierusalem, Dominum . Ierusalem ciuitas sancta, et ciuitas Sancti, sancta Ecclesia est. que sicut ciuitas edificatur, et edificata diuersis ornamentis ornatur. Habet hec ciuitas sancta,  id est Ecclesia, lapides suos, murum suum, turres suas, edificia sua, portas suas. Habet lapides, scilicet fideles, qui sicut per cementum lapis iungitur lapidi, sic per caritatem iunguntur sibi. Habet murum per munimen uirtutum, quibus ipsa contra uitia firmatur, ne uitia irruentia auferant illi spiritualia bona. Habet turres per illos qui sunt in contemplatione sublimes. Quasi namque turres in sancta Ecclesia leuantur, dum perfecti quique, relictis terrenis, ad celestia per contemplationem sublimantur. Habet edificia minora, habet maiora, habet maxima. Minora habet edificia per uitam coniugatorum, maiora per uitam continentium, maxima per uitam uirginum. uita namque coniugatorum  per terrenorum actionem et generandi uoluptatem circa ima subsistit. uita uero continentium per uirtutum exercitationem, et bonorum operum exhibitionem ad altiora se subrigit. uita uero uirginum per cordis puritatem, et carnis integritatem ad celestia se extollit. Habet edificia lapidea, habet eburnea. Lapidea habet per illos qui sunt in fide firmi, eburnea per illos qui sunt castitate nitidi. Lapis namque per firmitatem significat fidem. Ebur uero per nature frigiditatem significat castitatem. Habet portas diuersas, per quas diuerse nationis et conuersationis homines a se dudum remotos inducit, et ciues suos et domesticos facit. Habet portas, portam gregis, portam piscium, portam ueterem, portam uallis, portam stercoris, portam fontis, portam  aquarum, portam equorum, portam iudicialem. Quarum mysticam significationem uobis breuiter, prout Dominus dedit, adnotabo. Porta gregis erat illa, ubi erat Probatica piscina, id est ouilis piscina, quia ibi abluebantur carnes ouium, que in sacrificio ponebantur. Porta uero gregis, eo quod ouis innocens animal est, significat innocentiam. Per hanc itaque portam inducuntur nocentes et fiunt innocentes: nocentes per culpam, innocentes per iustitiam. Per culpam foris, per iustitiam intus. Foris lupi, intus oues. Lupi per rapacitatem, oues per simplicitatem. O quam bona porta, in qua talia fecit dextera Excelsi! Porta piscium uocabatur porta illa, per quam pisces de mari ueniente inferebantur. Porta ista significat penitentiam, que  quasi unam columnam habet hinc per compunctionem cordis, alteram inde per confessionem oris; tectum uero desuper satisfactionem operis. Per istam uero inuehuntur inquietudine seculi presentis agitati, sale scilicet amaricati, fetore corrupti, undositate elati, squammis ueteris hominis hispidi, ceno carnalis delectationis polluti, a luce ueri Solis alieni, rete beati Petri uel eius uicem agentium de fluctibus mundanis educti, et in sanctam Ierusalem, id est Ecclesiam, squammis peccatorum detractis, inducti. Sunt tamen quidam, qui, ad similitudinem anguillarum, pelle ueteris hominis se stringentes, luto uitiorum inherentes, uel sepe uel semper rete Dominicum effugiunt, et sursum ad lucem ueritatis  non ueniunt, ut ibi mortificentur sibi, uiuificenturque et uiuant Deo. Porta uetus caritas est. Sicut scriptum est: Charissimi, non mandatum nouum scribo uobis, sed mandatum uetus, quod habuistis ab initio . Per hanc portam intrant, qui se de amore seculi transferunt ad amorem Dei. Per hanc intrauit beata Maria Magdalene, que post tot et tanta carnis scandala facta est ex lebete phiala, de uase contumelie in uas translata glorie. Porta uallis, que erat contra uallem Iosaphat, significat humilitatem. Per hanc intrant illi, qui de superbia diaboli redeunt ad humilitatem Christi. Foris sublimes, intus humiles. Foris similes cedro, intus hyssopo: cedro per elationem, hyssopo per humilitatem. Per elationem auersi, per humilitatem conuersi,  id est a Deo auersi ad Deum conuersi. Porta stercoris, que erat in inferiori parte ciuitatis, per quam purgationes eliminabantur, significat excommunicationem. Per hanc non inducuntur, sed eiiciuntur profani, qui sunt stercora per culpam et proiiciuntur per uindictam; stercora proprio facto, proiiciuntur uerbo diuino. Non enim decet ut accubet hedus cum agno, peccator cum iusto, immundus cum mundo, adulter cum Christo, ne forte iustus, prouocatus exemplo peccatoris, extendat ad iniquitatem manus suas. Porta fontis dicta est, quia erat contra fontem Sile. Sile interpretatur missus, et significat Christum, quem misit Pater ad salutem generis humani. O quam bonus fons! Fons iste sapientie uerbum Dei in excelsis, cuius riuulo  potantur sitibundi, satiantur famelici, reuocantur abiecti, sanantur egroti, reconciliantur inimici, liberantur captiui, iustificantur impii, beatificantur miseri. Porta ergo Sile fides est Christi. Qui extra hanc portam sunt, sunt infideles; qui intra sunt, sunt fideles. Infideles membra diaboli, fideles membra Christi. Membra diaboli diabolo unita, cum diabolo damnanda: unita per culpam, damnanda per penam. Membra Christi Christo unita per fidem, cum Christo beatificanda per gloriam. Porta aquarum significat compunctionem. Qui hanc ingrediuntur, in hac abluuntur. Extra hanc sordidi, intra hanc mundi; extra nigri, intra candidi; extra hedi, intra agni. Porta equorum significat uitiorum refrenationem. Qui per hanc ingrediuntur, cohibent  freno temperantie impetum ire, hiatum auaritie, uoracitatem gule, fluxum luxurie. Porta iudicialis significat discretionem. Per hanc qui ingrediuntur, discernunt inter sanctum et profanum, mundum et immundum, uerum et falsum, bonum et malum, iustitiam et culpam, ueritatem et mendacium, honestum et inhonestum. Habet itaque sancta Ecclesia murum per munimen uirtutum, turres per illos qui sunt in contemplatione sublimes, diuersa edificia per diuersa bene uiuentium merita, portas diuersas per diuersas gratie celestis operationes, portam gregis per innocentiam, portam piscium per penitentiam, portam ueterem per caritatem, portam uallis per humilitatem, portam stercoris per excommunicationem,  portam fontis per fidem, portam aquarum per compunctionem, portam equorum per uitiorum refrenationem, portam iudicialem per discretionem. Beati qui ingrediuntur per portas istas. Studeamus, fratres karissimi, studeamus tam gloriose ciuitatis ciues esse, et in ipsa Domino Deo nostro sacrificium laudis immolare, offerentes illi uitulos labiorum nostrorum, qui uiuit et regnat per omnia secula seculorum. Amen.



SERMO Iu. In Natiuitate beate Marie.

Aue, maris stella. Presens seculum, fratres karissimi, mare est. Ad similitudinem namque maris fatet, tumet, falsum est, et instabile. Fetet per  luxuriam, tumet per superbiam, instabile est per curiositatem. Oportet itaque, fratres karissimi, habere nauem, et ea que ad nauem pertinent, si tam periculosum mare sine periculo transire uolumus. Oportet nos habere nauem, malum, uelum, et duo ligna inter que uelum extenditur, superius et inferius cherucum quem gallum uentum obseruantem uocare possumus. Debemus habere chordas, remos, gubernaculum, anchoram, escam nobis necessariam. Rete etiam habeamus, ut aliquem piscem extrahere ualeamus. uidete quid ista significent. Nauis significat fidem, que in Abraham, qui fuit prima credendi uia, quasi in uno ligno initium cepit; et adhuc in Isaac et Iacob satis aucta fuit. Cepit autem postmodum dilatari nauis ista secundum propagationem  decem tribuum. Numerus credentium quanto magis creuit, tanto magis nauem fidei dilatauit. Deinde post transitum maris Rubri suscipientibus filiis Isrel legem Dei, et in ipsis in terra promissionis postmodum multiplicatis amplius est dilatata. Deinde ueniente Christo, et ipso pro genere humano passo, et in omni terra sono apostolice predicationis audito, postquam plenitudo gentium intrare cepit, multum nauem istam dilatauit. In tempore autem Antichristi, refrigescente caritate multorum, falsis fidelibus exclusis, rursus in altum reducetur et constringetur, et sicut in Adam in prora fidei fuit primum lignum, sic ultimus iustus in puppi eius erit ultimum lignum.

Sane quicunque ab initio mare presentis seculi salubriter transfretauerunt, quicunque pericula eius  euaserunt, quicunque ad portum salutis peruenerunt, omnes naui fidei nauigauerunt, et transierunt.

Fide gratiorem hostiam Abel obtulit Deo quam Cain, per quam testimonium consecutus est esse iustus, et per illam defunctus adhuc loquitur. Fide Henoch placuit Deo, et translatus est. Fide Ne aptauit arcam in salutem domus sue. Fide qui uocatus est Abraham obediuit exire in locum quem accepturus erat. Fide Sara sterilis accepit uirtutem conceptionis. Fide Isaac singulos filiorum benedixit. Fide Ioseph moriens de reuersione in terram promissionis filiorum Isrel memoratus est, et de ossibus suis illuc asportandis mandauit. Fide Moyses natus occultatus est. Fide se filium filie Pharaonis negauit. Fide Pascha celebrauit. Fide filii Isrel  mare Rubrum transierunt. Fide muri Iericho corruerunt. Et quid adhuc dicam? Deficiet enim meridies narrantem de sanctis antiquis, qui per fidem uicerunt regna, operati sunt iustitiam, adepti sunt repromissiones. Quorum alii obturauerunt ora leonum ut Daniel. Alii exstinxerunt impetum ignis ut tres pueri; conualuerunt de infirmitate, ut Iob, Ezechias; fortes facti sunt in bello, ut Iosue, Iudas Machabeus; acceperunt mulieres de resurrectione mortuos suos, ut per Eliam, et per Eliseum. Alii distenti sunt, non suscipientes a morte temporali per transgressionem legis redemptionem, sicut septem fratres qui in libro Machabeorum passi leguntur. Alii lapidati sunt ut Ieremias in Aegypto,  Ezechiel in Babylone; secti sunt, ut Isaias; in occisione gladii mortui sunt, ut Urias, Iosias, circuierunt in melotis, ut Elias, et alii eremicole .

Et ii omnes, et multi alii fide pericula presentis seculi transierunt, eo quod testimonio fidei probati inuenti sunt. Istius nauis tabule sunt sacre Scripture sententie: et ad eius fabricationem alias tabulas nobis tradit uetus Testamentum. Alias Nouum. Claui, quibus iste tabule compinguntur, id est, sententie coniunguntur, auctoritates sunt sanctorum, quibus concordant ea que continentur in serie duorum Testamentorum. Iste tabule exciduntur per lectionem, dolantur per meditationem. Malus, qui in altum dirigitur, significat spem, per  quam leuamur ad celestia querenda et sapienda. Sicut scriptum est: Que sursum sunt querite, non que super terram; que sursum sunt sapite, ubi Christus est in dextera Dei Patris . uelum caritas est, que extenditur, antorsum, dextrorsum, sinistrorsum: Antorsum per desiderium futurorum, dextrorsum per dilectionem amicorum, sinistrorsum per dilectionem inimicorum. Duo ligna superius et inferius significant, rationem et sensualitatem: rationem superius, inferius sensualitatem. Debet caritas superius firmari per rationem, et immobiliter teneri; inferius uero per sensualitatem non solum teneri, sed et moueri, quia per eam debet in bona actione exerceri. Sic etiam fit in naui materiali, quia lignum superius non mouetur, et lignum inferius  mouetur. Galliculus significat discretionem spirituum. Ad hoc enim galliculus, uel aliud aliquid uice eius malo superponitur, ut eo quis uentus uel unde spiret discernatur. De hoc itaque gallo, id est spirituum probatione scriptum est: Probate spiritus utrum ex Deo sint . Et item: Alii datur discretio spirituum . Chorde sunt uirtutes, humilitas, patientia, compassio, modestia, castitas, continentia, constantia, mansuetudo, bonitas, prudentia, fortitudo, iustitia, temperantia. Iste chorde, id est uirtutes per exercitationem debent semper extendi ut per eam nostre spei malus possit firmari. Nullum enim malus spei potest habere firmamentum, si exercitationem contingat deesse uirtutum. Sequuntur remi, qui de naui emittuntur et in aquas  demittuntur, per quos bona opera significantur, que de fide procedunt, et in aquas, id est in proximos, se extendunt. Aque enim sunt populi, qui oriuntur per natiuitatem, fluunt per mortalitatem, et effluunt per mortem. Debemus autem habere remos istos non solum a dextris, ut bona faciamus his qui nobis bene faciunt tantum, sed etiam a sinistris, ut benefaciamus et his qui nobis malefaciunt, sicut scriptum est: Benefacite his qui uos oderunt ; et: Si esurierit inimicus tuus, ciba illum. Si sitit, potum da illi . Gubernaculum quo nauis dirigitur, significat discretionem, que nos in directum ducit, ne uel a dextris dissoluamur per prospera, uel a sinistris frangamur per aduersa. Anchora nostra  humilitas est, que ad ima demittitur, per quam nauis nostra stabilitur, ne forte, flante uento, diabolicarum suggestionum, et turbante mare, cogitationum nostrarum nauis nostra concutiatur et in profundum demergatur. Debet ergo nauis fidei nostre per humilitatem firmari et stabiliri, ut in tempore tentationis habeat firmum statum, quamuis habere non possit liberum cursum. Escam habere debemus per Scripturarum lectionem. Istam escam non appetunt mali, sicut scriptum est: Omnem escam abominata est anima eorum, et appropinquauerunt usque ad portas mortis . Ista bonis tribuitur, sicut scriptum est: Misit uerbum suum, et sanauit eos, et eripuit eos de interitionibus eorum . Rete significat predicationem. Istud rete debemus sine  cessatione exercere, et eo homines presentis seculi fluctibus submersos extrahere, et, squamis peccatorum detractis, Domino nostro Iesu Christo preparare. Debemus quoque, more nautarum, celeusma cantare per diuine laudis modulationem, sicut Psalmista ait: Benedicam Dominum in omni tempore, semper laus eius in ore meo . Post hec omnia necessarius est nobis uentus, qui significat Spiritus sancti aspirationem, ut per ipsam dirigamur ad portum quietis, ad medicum salutis, ad terram promissionis, ad domum eternitatis. Debemus igitur, fratres karissimi, habere nauem per fidem, malum per spem, uelum per caritatem, galliculum per probationem spirituum, chordas per exercitationem uirtutum, remos per exhibitionem bonorum operum,  gubernaculum per discretionem, anchoram per humilitatem, escam per Scripturarum meditationem et lectionem, rete per predicationem, et celeusma debemus cantare per laudis Dei iubilationem. Dominus autem dabit uentum per sui spiritus aspirationem. Omne enim datum optimum, et omne donum perfectum desursum est, descendens a Patre luminum . Lumina sunt dona; Pater luminum actor, largitor, et distributor donorum. Donum optimum significat dona nature; donum perfectum significat dona gratie. Ipse itaque dabit nobis uentum prosperum, id est Spiritum sanctum, qui nobis dedit cetera bona: siue illa que sunt per naturam, siue illa que sunt nobis data per gratiam. Ut autem, fratres karissimi, mare istud salubriter transeamus, maris  stellam, id est beatam Mariam sepissime salutemus, et salutantes inuocemus dicentes: Aue, maris Stella. More quoque nautarum, fundamus semper preces ad beatam Mariam, et ad eius filium. Multa sunt enim impedimenta nostra sicut egregius uersificator testatus est, dicens


   Seuit mare, fremunt uenti
Fluctus surgunt turbulenti,
Nauis currit, sed currenti
   Tot occurrunt obuia.

   Hinc syrene uoluptatis
Draco, canes, cum piratis
Mortem pene desperatis,
   Hec intentant omnia.

   Post abyssos, nunc ad celum
Furens unda fert phaselum,
 Nutat malus, fluit uelum,
   Naute cessat opera.

   Contabescit in his malis
Homo noster animalis;
Tu nos mater spiritalis,
   Pereuntes libera.

   Iesu, sacri uentris fructus
Nobis inter mundi fluctus,
Sis uia, dux, et conductus:
   Liber ad celestia.

   Tene clauum, rege nauem;
Tu, procellam sedans grauem,
Portum nobis det suauem
   Pro tua potentia.

   Ex te natus nobis datus,
Qui Deus regnat beatus,
   Per immensa secula. Amen.



SERMO u. In aduentu Domini.


Paratus esto, Isrel, in occursum Domini, quoniam uenit. Sicut sacer est omnis, fratres karissimi, locus, inquantum est locus.: sic sacrum est omne tempus, inquantum est tempus. Dicimus tamen aliquando respectu alterius loci: Bonus aut malus est iste locus; et respectu alterius temporis: Bonum aut malum est illud tempus; quamuis propter locum et tempus non dicimus hec uel illa, sed propter loco et tempori accidentia. Sicut igitur alius locus dicitur minus sacer propter perpetratam culpam, et alius magis sacer propter operantem inibi gratiam: sic aliquod tempus minus sacrum dicitur propter factam in ipso aliquam iniquitatem, et aliquod magis sacrum  nominatur propter aliquam in ipso exercendam religionem. Omne tamen sacrum est tempus inquantum est tempus, et omnis locus sacer est inquantum est locus. Est itaque, fratres, modo tempus aduentus Dominici, in quo debemus per aliquam spiritualem religionem preparari. Tempus est, in quo uenit Deus homo ad hominem pro homine redimendo, liberando, iustificando, beatificando: Redimendo de culpa, liberando de pena, iustificando per gratiam, beatificando per gloriam. In hoc itaque tam sacro tempore debemus in bono propensius exerceri, ut per eius gratiam mereamur abundantius uisitari. Certe si rex dignaretur ad nos uenire, et nobiscum facere mansionem, diligenter et nos, et  nostra in eius susceptionem prepararemus.

Studeamus ergo, fratres, qui adhuc foris forsitan seruilibus operibus deseruimus, studeamus domum cordis nostri intrare, fenestras eius aperire, quid ibi deceat, et quid non deceat inspicere, telas aranearum deponere, scopis aream mundare, lutum et paleam eiicere, iunco recenti, herbis odoriferis, floribus redolentibus mundatam tegere, cortinis uariis parietes ornare, festiuis uestibus nos induere, solemne conuiuium instaurare, et iucundis deinde cantibus in occursum eius exsultare. Si extra nos fuimus seruilibus operibus, id est peccatis intenti, reuertamur ad cor nostrum, sicut propheta docet dicens: Redite, preuaricatores ad cor . Fenestre huius domus sunt sensus spirituales, per  quos diuina cognitio nobis irradiat, et penetralia nostre mentis illustrat. Has fenestras per diligentem circumspectionem aperiamus, ut quid ibi sit bonum, quid malum discernamus: bonum custodiamus, malum eiiciamus. Aranearum tele, que tenues sunt, et in altum pendent, mentis humane designant elationem. Alius eleuatur propter nobilitatem generis, alius propter florem pulchritudinis, alius propter robur fortitudinis, alius propter cumulum possessionis, alius propter fastum potestatis, alius propter maiorem sibi collatam prerogatiuam gratie celestis. Sed quisquis superbit, quasi telas aranearum inanes in altum texit. Deponamus, fratres, has telas per elationis depressionem, sicut Apostolus precipit, dicens: Noli altum sapere, sed time . Mundemus quoque aream cordis nostri, eiicientes paleam et lutum. Lutum inquinat, palea transuolat. Ideo lutum significat immunditiam, palea uanam gloriam. Eiiciamus hoc et illam per cordis compunctionem, et oris confessionem.

Denique quasi quodam iunco tegamus aream cordis per satisfactionem penitentie, ne quid transacte terrene et carnalis uite in nobis appareat, sicut Dauid dicit: Beati quorum remisse sunt iniquitates, et quorum tecta sunt peccata . Herbas quoque odoriferas, et flores redolentes habeamus per bonam opinionem, ut cum Apostolo dicere possimus: Christi bonus odor sumus Deo in omni loco . uarie cortine sunt uirtutes diuerse. Has extendere debemus per uirtutum exercitationem.  Cortina alia uiridis, alia hyacinthina, alia crocea, alia nigra, alia rubra, alia candida. uiridis significat fidem, quia sicut in rebus de terra nascentibus uiror primum sensui occurrit, ita fides omnium uirtutum prima consistit. Prima dico ordine non dignitate. Omnes enim uirtutes caritas dignitate precedit, sine qua cetere nichil prosunt. Hyacinthina spem celestium designat, eo quod colorem celi et eris purioris in se demonstrat. Per crocei coloris cortinam caritas figuratur, eo quod croceus color flammam imitatur. Cortina nigra humilitatem insinuat, que sibi nigredinem peccatorum suorum semper representat; rubra patientiam, que nonnunquam rubescit sanguine passionis; candida  designat munditiam, que semper sine sorde candescit. Cultiores uestes, fratres, bona designant opera. Sicut namque pulchre uestes homines foris coram hominibus decorant, sic bona opera sanctum et iustum predicant et commendant. Nihil ergo his uestibus circa nos gloriosius, nichil pretiosius, nichil laudabilius, nichil utilius. Istis studeamus indui, si in occursu Domini uolumus esse gloriosi. Cibum debemus preparare per frequentiorem et solertiorem sacre Scripture lectionem et meditationem. Per hunc cibum anima roboratur, per hunc impinguatur, per hunc in bono opere uires accipit, et illas ad perfectum sine defectu perducit. Sed et cantibus iucunditatem cordis in eius aduentu demonstrare debemus, sicut scriptum est: Benedicite, gentes, Deum  nostrum, et auditam facite uocem laudis eius .

Curemus ergo, curemus fenestras huius domus aperire per mentis circumspectionem, telas aranearum deponere per elationis depressionem, aream scopare per criminis confessionem, iunco tegere per penitentie satisfactionem, cortinas per parietes extendere per exercitationem uirtutum, pretiosis uestibus indui per exhibitionem bonorum operum, escas preparare per sacre Scripture lectionem et meditationem, cantu psallere per diuine laudis decantationem. Taliter curemus preparari in occursum Domini, ut mereamur ab illo uisitari, qui uiuit et regnat Deus.



SERMO uI. In festo cuiuslibet sancti.

Sacra Scriptura, laudem decantans iusti in capite  libri, de ipso dicit: Erit tanquam lignum quod plantatum est secus decursus aquarum, quod fructum suum dabit in tempore suo . Querendum est nobis, fratres karissimi, que sunt iste aque, quis decursus aquarum, que radix ligni, quis stipes, qui rami, quis cortex, que medulla, que folia, qui flores, qui fructus. Aque iste dona sunt gratie, quibus Deus iustum irrigat, ut crescat et fructum faciat. Decursus aquarum uices sunt aspirationum. Scriptum est enim: Spiritus ubi uult spirat, et nescis unde ueniat et quo uadat . Affluit nobis itaque Spiritus sanctus et defluit, accedit et recedit. Affluit ad nostram iustificationem, defluit ad nostram humiliationem. Accedit ut crescamus, recedit ne superbiamus; ut crescamus uirtute, ne  superbiamus de uirtute propter gratiam abundantem. Fons Christus, flumina dona, quibus iustus uegetatur, augmentatur, consummatur per perfectionem. Radix arboris huius est fides, que est origo et fundamentum aliarum uirtutum, et radix bonorum operum. Per istam radicem iustus in Deo plantatur, sine qua nullum fructum bonum profert. Sicut Apostolus ait: Sine fide enim impossibile est placere Deo . O quam bona radix ista, quam sumit initium boni, uita iusti. Stipes designat spem supernorum bonorum, per quam erigimur et roboramur a transitoriis ad eterna conscendentes. Rami caritatem insinuant, que sursum erigitur per dilectionem Dei, et in latum extenditur per dilectionem  proximi. Medulla, que intrinsecus latet occultam significat cordis intentionem; cortex qui patet, manifestam bone conuersationis superficiem. Intentio cordis ad solam spectat conscientiam; superficies uero conuersationis etiam ad famam. Istam iudicat solus Deus, illam etiam proximus. Propterea ista prodest tantum tibi, illa uero prodesse potest et alteri, si te tamen uelit imitari. Folia quibus uestitur significant bonam actionem, per quam iustus circumdatur et ornatur. uiror foliorum exprimit eiusdem actionis perseuerantiam et perpetuitatem. Flores, propter suam redolentiam, significant bonam famam. Istos flores arbor illa frondosa et fructifera, que in celum comas extulit, dicens: Nostra conuersatio in celis est .  istos, inquam, flores illa habebat et redolebat quando dicebat: Christi bonus odor sumus Deo in omni loco: . De his floribus scriptum est: Melius est nomen bonum, quam unguenta pretiosa . De malis autem: Nomen impiorum putrescet . Habet quoque fructum lignum istud, habet fructum extra, fructum intra, fructum supra. Intra in animo, extra coram proximo, supra in Deo. In animo per bonam conscientiam, coram proximo per doctrinam, in Deo per gloriam. Habet igitur lignum istud, iustus uidelicet secus salutarium decursus aquarum plantatus radicem per fidem, stipitem per spem, ramos per caritatem, medullam per intentionem, corticem per conuersationis speciem, folia per bonam actionem, flores per bonam  opinionem; fructum, sicut superius dictum est, intus per conscientiam, foris per doctrinam, supra per gloriam. Talis fuit, fratres karissimi, iustus iste. Beatus enim hic cuius hodie festa celebramus, cuius uirtutes recitamus, cuius sanctitatem commendamus, cuius suffragium imploramus, illuminamur uerbo, formamur exemplo, munimur patrocinio. Tales esse, fratres, laboremus, et imitemur Patrem filii, magistrum discipuli, dominum serui, milites ducis, oues pastoris. Sed quia nostris uiribus talia facere non ualemus, Dominum exoremus qui omnibus dat affluenter et non improperat , ut flumine sapientie sue, cuius impetus letificat ciuitatem eius , nostri cordis ariditatem irrigare dignetur, ut fluant de uentre mentis nostre  flumina aque uiue salientis in uitam eternam . Per hanc enim aquam, si nostri cordis hortum irrigauerit, uegetabitur in nobis radix fidei, roborabitur stipes spei, erigentur et extendentur rami caritatis, producentur folia boni operis, flores bone opinionis, fructus iustificationis et glorificationis: iustificationis in uia, glorificationis in patria. Ad cuius patrie ingressum absterget Deus omnem lacrymam ab oculis sanctorum suorum . Et dabit quod oculus non uidit, nec auris audiuit, nec in cor hominis ascendit, que scilicet preparauit Deus diligentibus se , qui uiuit et regnat per omnia secula seculorum. Amen.



SERMO uII. In festo Apostolorum.

 Qui sunt isti qui ut nubes uolant, et quasi columbe ad fenestras?  Beatorum, fratres, apostolorum solemnia celebramus, in quorum preconium, et laudem, et admirationem eorum dignitatem et excellentiam admiratus propheta, diuinitus inspiratus, oraculo tali proclamauit, dicens: Qui sunt isti, etc. Huius igitur oraculi uerba tam preclara tamque diuina ad laudem et honorem et gloriam eorum de quibus dicta sunt, et ad uestram utilitatem quibus dicenda sunt, exponenda, prout Deus scientiarum Dominus dederit prompta deuotione aggredimur, spe consummationem promittimus. Qui sunt isti, inquit, qui ut nubes uolant, quia pulchre et conuenienter, fratres karissimi, sancti  apostoli nubibus comparantur, et per nubes significantur. Sicut namque non solum ex sensu nostro, sed et ex uerbis sanctorum colligimus, quatuor habent nubes proprietates, per quas beatorum apostolorum quatuor designantur principales uirtutes. Nubes enim pluunt et protegunt, coruscant et uolant. Sic apostoli pluunt et protegunt, coruscant et uolant. Pluerunt quando in omnem terram exiuit sonus eorum, et in fines orbis terrarum uerba eorum . Pluunt per predicationem, protegunt per intercessionem, per miracula coruscant, per contemplationem uolant. Unusquisque pluit ubi predicauit; pluit Thomas in India maiori, Bartholomeus in India minori, Simon et Iudas in Perside, Philippus in Seythia, Mattheus in Aethiopia,  Marcus in Alexandria, Ioannes in Asia, Andreas in Achaia, Petrus in Cappadocia, Paulus in Grecia, Petrus et Paulus demum in Italia. Sic in principio gratie multo sono predicationis salutarium uerborum pluuiam effuderunt. Istam pluuiam desiderabat Psalmista quando dicebat: Anima mea sicut terra sine aqua tibi . Suscepit itaque terra, id est genus humanum terrenis intentum superuenientem imbrem istum, et fecit fructum: fructum de quo scriptum est, fructum uero uite eterne . O quam bone nubes iste, quarum imber terram sic inebriat, ut talem fructum faciat! Adhuc nubium istarum stillicidiis irrigamur salutaribus, quando eorum scripta legimus aut meditamur. Protegunt per intercessionem. Ipsi etenim se medios  inter Deum et nos ponunt, ne Deus facinora nostra per iram uideat, et nos per districti iudicii feruorem puniat. Sic Paulus nubes fuit, et gentes per eum conuersas sibi commissas protexit, quando pro eis gratias agebat, et sine intermissione orabat. Adhuc quoque et ipse, et alii nos protegunt, quando pro salute nostra preces ad Deum fundunt. Miraculis coruscant, mortuos suscitando, leprosos mundando, cecos illuminando, et alios infirmos curando non solum in carne uiuentes, sed et nunc cum Christo regnantes. uolatus significat contemplationem. Nunquid non ille uolauerat, qui dicebat: Nostra autem conuersatio in celis est?  uere uolauerunt qui usque ad celi palatium cum Christo  regnantes conscenderunt. Nubes igitur sunt apostoli pluentes per predicationem, protegentes per orationem, coruscantes per uirtutem, uolantes per contemplationem.

Et quasi columbe ad fenestras suas. Columba auis simplex est, nec intus habet iracundiam fellis, nec foris simulationem operis. Simplicitatem ergo ueram significat. Fenestre sensus corporis sunt, per quos egrediuntur interiora, et ingrediuntur exteriora. Sancti itaque apostoli quasi columbe ad fenestras suas esse dicuntur, quia columbinam simplicitatem in suis sensibus habuisse dignoscuntur. Sequitur uersus de laude eorum: Candidiores niue, nitidiores lacte, etc. . Possumus per niuem, que de celo uenit, et super omne candidum albet, uirgines,  et per le, quod de fecunditate carnis nascitur, coniugatos noui testamenti accipere; per ebur uero antiquum, eo quod elephas animal est castissimum, continentes ueteris testamenti. Per sapphirum, eo quod celi pretendat colorem, spirituales eiusdem testamenti uiros recte possumus designare. Sancti autem apostoli candidiores sunt niue: nitidiores lacte, rubicundiores ebore antiquo, sapphiro pulchriores, quia et uirgines noui testamenti, angelicam uitam honestate castitatis imitantes, et coniugatos legitime conuiuentes mirabili dignitate precellunt; et continentes ueteris testamenti, etiam martyrio rubentes, et spirituales uiros, siue prophetas, excellentia singulari transcendunt: Multi, namque prophete et reges ueteris testamenti uoluerunt uidere  que ipsi uiderunt, et non uiderunt: et audire que illi audierunt, et non audierunt  Unde Isaias, in spiritum contemplatus Christum colaphis cesum, spinis coronatum, cruce suspensum, ait: uidimus eum, et non erat aspectus; desiderauimus eum despectum et nouissimum uirorum, uirum dolorum scientem infirmitatem . In nouo quoque testamento, martyres, confessores, uirgines, et omnes denique sancti alii libenter Christum in carne uidissent, et eius doctrinam salutarem audissent, si potuissent. Sed hoc priuilegium apostolice dignitati concessum est. Omnes ergo sanctos beati apostoli precedunt, qui Christum in carne uiderunt, et Spiritus sancti celitus missi primitias acceperunt. Istos studeamus dignis preconiis uenerari, istos  bonis operibus imitari. Istorum exoremus regimine gubernari, istorum interuentu patrocinari. Desideremus denique iungi eorum consortio, et eorum frui gaudio, prestante Domino nostro Iesu Christo, qui cum Patre, etc.



SERMO uIII. In festiuitate cuiuslibet sancti.

Isrel germinabit quasi lilium. Unde canimus: Iustus germinabit sicut lilium, et florebit in eternum ante Dominum . In rebus uisibilibus si sit qui querat, tot possunt reperiri spiritualium rerum et inuisibilium significationes, quot in ipsis uidelicet uisibilibus et corporalibus rebus inueniuntur proprietates, siue intus in natura, siue foris in forma.  Non solum namque ipse res nobis sunt quasi ad cognoscendum et expetendum summum et eternum bonum directiones et exhortationes; sed naturales earum qualitates et formales dispositiones. Homo quippe, quem Dominus docet scientiam, reuocatur ad uerum et immutabile bonum, non tantum intus per rationem et aspirationem, sed foris quoque per scripturam et creaturam. Prima lilii proprietas, que sensibus nostris occurrit, uiror est. Cernimus etiam lilium in erectum crescere, nec huc aut illuc erectionis sue statum inclinare. Medicinale est, et habet fibras in radice aptissime sibi coniunctas. uestitur hasta baculi eius foliis suis. Inuenitur per ramusculos suos sursum, quando ad plenitudinem incrementi sui pertingit pluraliter discretum. Habet  florem sexifidum candidum, intus quibusdam granulis croceum, suaue redolentem. Est etiam non solum erectum, sed et rectum. Hec omnia spiritualiter iusto conueniunt. uiret iustus, et crescit in erectum, et cetera que iam disposuimus in ipso spiritualiter inueniuntur. uiror designat fidem, eo quod fides prima sit in uirtutibus, sicut uiror primum cernitur in rebus germinantibus, quod in superiori quodam sermone ostendimus. Erectio significat spem, per quam erigimur a presenti seculo nequam ad supernorum spirituum societatem, ad uere beatitudinis plenitudinem, ad eterni Dei contemplationem sperandam, amandam, desiderandam, querendam et inueniendam. Medicinalis est per predicationem; sicut namque medicine diuersis antidotis  et medicamentis diuerse curantur egritudines et infirmitates corporum: sic multiplici modo predicationes egritudines curantur animarum. Pharmaca et medicamenta sanant apostemata, uerbum predicationis expellit peccata. Habet quoque iustus fibras [dossas] et radices intus unitas, dum concordat in ipso cogitatio cogitationi, sensus sensui, uoluntas uoluntati, affectio affectioni. Sic sibi concordat, nec de alio in aliud se transmutat, sicut econuerso de stulto scriptum est: Stultus sicut luna mutatur . Sicut enim luna modo est prima, modo secunda, modo tertia, et sine intermissione de uno statu transfertur in alium: ita stultus per carnalia desideria raptus alteratur, ut nunquam nec sibi nec alteri conueniens sed semper  dissidens inueniatur.

Et notandum quod folia lilii eriguntur, quia quidquid iustus exterius exercet per actionem, sursum leuatur per intentionem. Rectus, per iustitiam, tribuit enim unicuique quod suum est, tribuit fideli quod fidelis est, infideli quod infidelis est, iusto quod iusti est, iniusto quod iniusti est, amico quod debet amico, inimico quod inimico, que sunt Cesaris, Cesari, que sunt Dei Deo . Pluraliter ramusculos diuidit per multiplicem Spiritus sancti gratiam. Dum enim diuersis donis multipliciter perfunditur, ramos diuidere non inconuenienter dicitur. Candidus est per munditiam: dum namque ab omni inquinamento mentis et spiritus purgatur; lilii candorem per munditie decorem imitatur.  Sexifidus est per perfectionem: senarius etenim eo quod constat et perficitur ex partibus suis perfectionem significat. Partes senarii sunt unum, duo, tria, que simul constituunt sex, et siue dicas sexies unum, siue ter duo, siue bis tria, senarium consummabis. Grana in flore croceum colorem pretendentia caritatem figurant. Croceus namque color rutilum flamme splendorem uidetur pre se ferre, sicut iam alibi demonstrauimus. Redolentia quoque bonam exprimit famam, sicut in aliis sermonibus dictum est. Ad formam itaque lilii iustus uiret per fidem, erigitur per spem, medetur per predicationem, coniungitur sibi per unanimitatem, uestitur foliis suis per bonam actionem, rectus est per iustitiam,  multiformiter discretus per multiplicem Spiritus sancti gratiam, candidus per munditiam, sexifidus per perfectionem, croceus per caritatem, redolens per bonam opinionem. Sunt et alie lilii proprietates, sicut quod frigide nature esse dignoscitur, uitiorum exstinctionem insinuat, et quedam alie per quas uirtutes et bona opera possunt figurari. Sed hec modo de proprietatibus lilii dixisse sufficiat. Notanda sunt quoque quatuor uerba que dicta sunt, germinabit, florebit in eternum ante Dominum. In lilio, fratres, primum est germinare, extremum florere. Significat ergo germinare bonam inchoationem, florere consummationem. Quod uero ait in eternum exprimit perpetuam iusti in bono perseuerantiam; quod dixit ante Dominum, intentionem  bonam. Germinat igitur iustus bona inchoando, floret consummando, in eternum perseuerando, ante Dominum recta intentione bona sua faciendo. Studeamus, fratres, sic germinare, sic florere per merita et intercessionem iusti, cuius hodie solemnia celebramus, ut in gloriam regni celestis transferri mereamur, prestante Domino nostro Iesu Christo, qui uiuit et regnat, etc.



SERMO IX. n festiuitate Conceptionis B. uirginis, sed magis in desponsatione cuiuslibet anime fidelis.

Tota pulchra es, amica mea, et macula non est in te . Quis est, fratres, qui loquitur, et que est ad quam loquitur? Loquitur amicus ad amicam, sponsus ad sponsam, immaculatus ad castam, incorruptus  ad integram, Deus ad animam et ad talem, qualis ista fuit cuius hodie solemnia celebramus, cuius castitatis irradiamur exemplis. Tota pulchra es. Pulchra es intus, pulchra foris. Intus in corde, foris in corpore. Intus rubicunda, foris candida, utrobique composita. Rubicunda per caritatem, candida per castitatem, composita per humilitatem. Tota ergo pulchra es, amica mea, et macula non est in te. Totum quod in te est pulchrum est, et nichil inest tibi quod sit sordidum. In toto grata, in nullo ingrata, in toto places, in nullo displices. Tota pulchra es. Pulchra per naturam, pulchrior per gratiam, pulcherrima fies per gloriam. Que et qualia putatis, fratres, ornamenta esse, quibus sponsa Dei, anima iusti, sic possit decorari, ut sic debeat decor eius  commendari? Legimus quod Assuerus rex fecerit puellas ad thalamum suum deductas ingenti diligentia preparari, balneis lauari, unguentis deliniri, et omnibus que decori conueniunt adornari . Sic Deus imo multo amplius sponsam suam sibi preparat, et omnibus que spiritualem formam decorant ditat. Primum dat ei lauacrum per compunctionem et fletum peccaminum ut a sorde scelerum uelut hyssopo aspersa mundificetur, et lota super niuem dealbetur. Unguenta sunt dona spiritualia, quibus post fletum delibuta a meroris asperitate lenificatur. Sequuntur ornamenta, uestes, zona, annulus, muronula, pecten, peplum inaures, diadema, speculum, calceamenta. uestes designant  uirtutum et bonorum operum uarietatem, quibus anima intus et foris coram Deo et proximo decoratur et honestatur. De hac multiplici uarietate scriptum est: Astitit regina a dextris tuis in uestitu deaurato, circumamicta uarietate . Zona, qua lumbi precinguntur, castitatem significat, qua fluxa luxuria carnis humane refrenatur, sicut scriptum est: Sint lumbi uestri precincti . Annulus exprimit fidem integram, per quam sponsa sponsum absentem diligit, et ad eius speciem iugi desiderio peruenire concupiscit. Murenula, que pectori affligitur, ne adulter manum inserat, castam pretendit dilectionem, quam diabolus uiolare non permittitur per aliquam prauam delectationem. Pecten, quia capillos ab inuicem discernit, uirtutem  figurat discretionis. Peplum, quod capillos ne fluant conseruat, cogitationum sobrietatem et quietem insinuat. Inaures eo quod aurium ornamentum sunt, obedientiam exprimunt. Diadema figurat gloriam conscientie, de qua scriptum est. Gloria nostra est testimonium conscientie nostre . Speculum significat Scripturarum lectionem, in qua anima quid in se bonum sit, quidue malum, quid honestum, quid inhonestum contemplatur. Calceamenta, que munimenta sunt pedum, quibus per diuersa loca mouemur, predicationem circumquaque delatam figurant.

Habet itaque sponsa ista lauacrum per compunctionem, unguenta per spiritualium donorum susceptionem, uestes per bonam actionem, zonam per  castitatem, annulum per fidem, murenulam per castam dilectionem, pectinem per discretionem, peplum per cogitationum quietem et sobrietatem, inaures per obedientiam, diadema per gloriam, speculum per lectionem, calceamenta per predicationem. His omnibus adduntur plerumque lapides pretiosi, qui, propter suum fulgorem, miracula longe lateque coruscantia designant. O felix sponsa Dei, anima iusti, que talibus ornamentis decoratur, et ad thalamum eterni regis preparatur! Multa potest anima talis uti fiducia. Nonnunquam tamen contingit, ut donis ditata diuinis, magno terrore diuina contemplando iudicia concutiatur, et multo motu formidinis afficiatur. Cuius exemplum rei nobis Esther historia  tribuit: Legimus namque quod Esther regem Assuerum contra basilicam in throno suo sedentem, uirgam tenentem, ardentibus oculis furorem pectoris indicantem contemplata pene examinata sit, in tantum ut rege et ministris eius coram consolantibus uix potuerit se leuare . Quid, fratres, in hac re Assuerus rex significat, nisi Deum? quid Esther, nisi animam? quid basilica, nisi diuinitatem? quid thronus, nisi maiestatem? quid uirga, nisi potestatem? quid ardor oculorum nisi superni iudicii figurat terrorem? Esther, regem supradicto modo intuita, expauefacta cecidit; et anima, Deum et districta Dei iudicia contemplando, coram diuina maiestate contremiscit. Sed resumat uires, dona sibi collata, et consolationes factas consideret et dicat:  Etiam si occiderit me, in ipsum sperabo. Bonus enim est Dominus sperantibus in eum, anime querenti illum. Qui uiuit et regnat, etc.



SERMO X. De timore Dei.

Deum time, et mandata eius obserua, hoc est omnis homo . Multas et preclaras, dilectissimi fratres, auctoritates in diuinis inuenimus Scripturis de timore Domini. Scriptum est enim: Beatus uir qui timet Dominum ; et iterum: Initium sapientie timor Domini ; et: Qui sine timore est non potest iustificari ; et: Quam magnus qui inuenit sapientiam et scientiam, sed non super timentem Dominum . Sapientia dicitur cogitatio de celestibus et diuinis; scientia de  terrenis et humanis; et magnus predicatur qui inuenit uel alteram uel utramque. Quando namque, ut de inuentore scientie primum loquamur, et de minoribus ad maiora conscendamus, quemlibet in logica peritum cernimus, magnum predicamus. Certe si aliquem uideremus doctum in grammatica sicut Priscianum, dialectica sicut Aristotelem, rhetorica sicut Tullium, diceremus: Magnus est iste. Si autem uideremus eum doctum in mechanica, diceremus similiter: Magnus est iste. Si uero uideremus eum eruditum in arithmetica, musica, geometria, astronomia sicut Betium, uel quemlibet inuentorem, uel translatorem artium, multo magis clamaremus: Magnus est iste. Si autem sciremus illum etiam in physica sapientem, ut Hippocratem uel Galenum, et  prouectum in theorica seculari ut Platonem, et Socratem, omnino clamaremus: Magnus est iste. Si quoque uideremus istum taliter scientia seculari doctum, sapientia diuine Scripture peritissimum, doctum scilicet in ueteri et Nouo Testamento, historia, allegoria, tropologia, anagoge, litterarum triplici sermone sicut Hieronymum, in ratiocinatione disertum sicut Augustinum, in moralitate sicut Gregorium, sapientem denique sicut Salomonem, omnibus modis proclamaremus: Magnus iste. Non tamen, fratres, maior timente Dominum. Magnus namque qui inuenit sapientiam et scientiam, sed non super timentem Dominum. Sapientia hic accipitur pro cognitione, que facit quidem doctum sed  et iustum, de qua scriptum est: Beatus homo qui inuenit sapientiam . Beatus namque qui sapientiam non tantum cognitione, sed etiam sapore iustitie inuenit, quia per talem inuentionem bonum internum sapere incipit. Sed et si iste talis inuentor sapientie pulcher esset ut Absalon, fortis ut Samson, uelox ut Asel, probus ut Alexander, diues ut Cresus, potens ut Octauius Augustus, longeuus ut Henoch, nichil illi uel totum conferret nisi Deum timeret. Scriptum est enim de pulchritudine: Fallax gratia et uana est pulchritudo; mulier timens Deum ipsa laudabitur . De Sapientia autem et fortitudine et diuitiis dicit Dominus talibus uerbis per Hieremiam: Non glorietur sapiens in sapientia sua, nec fortis in fortitudine sua, nec diues  in diuitiis suis, sed in hoc glorietur, si noscat quod ego sum Dominus .

Omnia denique quecunque in presenti seculo percipi possunt, quam inutilia quam transitoria sint, ex multis Scripturarum locis colligimus. Solus ergo timens Deum ad beatitudinem festinat, si tamen sic timeat, ut a malo recedat, et faciat bonum. Sane duo sunt timores, unus seruilis, alter filialis. Seruilis seruorum, filialis filiorum. Seruilis habet formidinem, filialis amorem. Seruilis de peccato perpetrato, filialis de dono accepto. Seruilis de tormento sustinendo, filialis de premio accipiendo. Seruilis inchoantium, filialis perfectorum. uerum octo sunt, per que excitamur et informamur ad timorem Dei, per tria prima ad timorem seruilem,  per tria ultima ad timorem filialem, per duo media ad utrumque. Sunt autem hec: culpa, sententia, pena, creatura, scriptura, natura, gratia, gloria. Per culpam, sententiam et penam incitamur ad timorem seruilem. Per naturam, gratiam et gloriam ad timorem filialem; per creaturam et scripturam ad utrumque. Seruilis habet formidinem pene. Filialis habet amorem iustitie. Seruilis aliquando cito transit; filialis, qui dicitur sanctus, permanet in seculum seculi. Excitamur itaque ad timorem seruilem per culpam ex consideratione diuine sententie; per sententiam uero excitamur ex estimatione sequentis pene. Dum enim timemus puniri per penam, timemus etiam iudicari per sententiam: et dum iudicari per sententiam timemus, culpam,  que causa est malorum perhorrescimus. Erit namque in damnatis secundum magnitudinem culpe pondus sententie, miseria sequentis pene. Sic abyssus abyssum inuocat . Abyssus culpe inuocat abyssum sententie, et abyssus sententie inuocat abyssum pene. Et hoc in uoce cataractarum tuarum, Domine , id est in testimonio predicatorum tuorum. O quam profunde, quam late, quam horrende sunt abyssi iste. Profunditatem facit magnitudo, latitudinem multitudo, horrorem utriusque contemplatio. Penam autem propter semetipsam formidamus. Sed quam pauci, qui oculos diuertunt ad contemplationem timoris, et quam multi sunt, qui eos uertunt ad spectacula  uanitatis! De istis scriptum est: Cor sapientium ubi tristitia ; de illis autem: Cor stultorum, ubi letitia . Per tria quoque ultima naturam, gratiam, gloriam informamur ad timorem filialem. Est autem timor filialis, ut quem amas nolis offendere propter gloriam; sicut timor est seruilis, ut quem times non audeas offendere propter penam. Per naturam uocamur ad timorem filialem, quia dum nature nostre dignitatem consideramus ex magna dilectione timemus Deum offendere per culpam, qui nobis ex dilectione imprimere dignatus est imaginem et similitudinem suam.

Magnus namque honor, magna dignitas humane conditionis, cui naturaliter indita est forma creatricis deitatis. Ad hunc eumdem quoque timorem  per considerationem gratie ducimur, quia dum quod nobis impiis absque merito per gratiam contulit perpendimus, eum peccando ad iram prouocare dedignamur. Sed et ex gloria futura, que reuelabitur in nobis, ad hunc timorem prouocamur, quia dum audimus quod nobis promisit, quod oculus non uidit, nec auris audiuit, nec in cor hominis ascendit , pre nimia dilectione iam timemus illum offendere, qui tanta uoluit nobis promittere, et potest dare. Per duo etiam media, per creaturam et scripturam, ad utrumque timorem nonnunquam peruenimus. Ad timorem namque seruilem per creaturam cogimur, quia dum eius magnitudinem consideramus, immensam Creatoris maiestatem formidamus; nec ignoramus omnipotentem  penam inferre, si nos inuenerit legis sue transgressores esse. Sic etiam ad hunc ipsum timorem per Scripturam impellimur, quia dum diuinas comminationes in ipsa frequenter audimus, Dei precepta transgredi pertimescimus. Per creaturam uero ad timorem filialem attingimus, quia dum tantam molem cernimus, Creatorem mirabilem, laudabilem, amabilem, et ex amore timendum iudicamus. Sic quoque per Scripturam ad hunc castum timorem prouehimur, dum in ea diuina promissa meritum humanum transcendentia legimus, et promissorem amando timemus ne offendamus. Sunt igitur ista octo, quibus ad timorem Dei ascendamus, a minoribus incipientes, ad maiora peruenientes: Culpa, sententia, pena, creatura, scriptura, natura,  gratia, gloria. Timeamus Deum, fratres, unusquisque secundum quod in se conspicit. Si in malo sumus, corrigamus errata; si in bono, melioremus incepta, et mandata eius obseruemus. Que sunt ista mandata? Dilectio Dei et proximi. Quantum debemus diligere Deum? Super omnia. Quantum proximum? Sicut nosmetipsos: beneficio, uerbo, uoto. In beneficio est opus bonum, in uerbo sanum consilium, in uoto pium desiderium. Timeamus ergo Deum, et mandata eius obseruemus. Per hec igitur ad gloriam, sine his itur ad penam. Hoc est, inquit, omnis homo. Si omnis homo est qui Deum timet, et mandata eius obseruat, constat quod ille homo non est qui hoc non facit. Si enim cognoscit Deum  et mandata eius, et non timet nec obseruat, contemptor est, et magis esse diabolus dicendus est quam homo. Si uero non cognoscit Deum et mandata eius, cecus est, et magis bestia dicendus est quam homo. Si autem cognoscit, et timet et custodit, uere homo est, et tali nomine dignus appellari. Timeamus ergo Dominum et mandata eius obseruemus, ut per talem uiam perueniamus ad supernam patriam, prestante Domino nostro Iesu Christo, qui uiuit et regnat.



SERMO XI. De spirituali sanitate.

Sana me, Domine, et sanabor, saluum me fac, et saluus ero, quoniam laus mea tu es . Fratres, qui sanari rogat, infirmum se esse demonstrat.  Sed quis est iste infirmus? Genus humanum, in cuius uoce ista dicuntur infirmum: per peccatum originale et per multa actualia erat, et medicum querebat. uenit medicus, et sanatus est egrotus. Duodecim autem sunt que de sanatione humani generis nobis exponere proposuimus. Aegrotus, medicus, uulnera, medicina, uasa, antidota, dieta, dispensatores, locus, tempus, sanitates, gaudia de ipsis sanitatibus recuperatis. Aegrotus iste genus est humanum, de cuius egritudine Isaias testatus est dicens: Omne caput languidum, et omne cor merens; a planta pedis usque ad uerticem capitis non est in eo sanitas . uulnus, et liuor, et plaga tumens non est circumligata, nec curata medicamine, neque fota oleo. Alius etiam alibi clamat:  Caput meum doleo. Alius: uentrem meum doleo. Alius: Lumbi mei impleti sunt illusionibus . Sic membra generis humani clamabant, et dolorem sue egritudinis insinuabant. Sed, ut dictum est, uenit medicus, et sanatus est egrotus. Quis est iste medicus? Deus qui sanat contritos corde, et alligat contritiones eorum . uulnera sunt peccata originalia, que quisque contraxit per ignorantiam in mente, per concupiscentiam in carne luxuriose uiuendo, et actualia, que commisit praue uiuendo. Illa habet ex parentibus, ista ex propriis operibus. Illa habet ex alieno, ista ex suo. Medicina est gratia, que duobus modis uulneribus nostris infunditur. Uno amaro, et altero dulci. Amaro per increpationem, dulci per consolationem. Increpatio  uinum, consolatio oleum. uasa sunt sacramenta, in quibus, et per que gratia spiritualis continetur et infertur, sicut aqua baptismi, oleum, chrisma, aqua benedicta, et cetera talia. Antidota sunt septem dona Spiritus sancti, spiritus sapientie et intellectus, spiritus consilii et fortitudinis, spiritus scientie et pietatis, spiritus timoris Domini, ut simus per timorem humiles, per pietatem misericordes, per scientiam discreti, per fortitudinem inuicti, per consilinm prouidi, per intellectum cauti, per sapientiam maturi. Timor expellit elationem, pietas crudelitatem, scientia indiscretionem, fortitudo debilitatem, consilium improuidentiam, intellectus incautelam, sapientia stultitiam. O quam bona antidota, quibus tam mala curantur apostemata!  Dieta est sacra Scriptura, que diuerso modo nobis apponitur, dum secundum diuersam capacitatem audientium predicatur. Nunc apponitur audientibus uel legentibus per historiam, nunc per allegoriam, nunc per tropologiam, nunc per anagogen, nunc quoque per auctoritatem ueteris Testamenti, nunc per auctoritatem Noui, nunc mysticis uelaminibus inuoluta, nunc pura, nuda et aperta.

Talibus ergo modis et multis aliis nobis cibus iste spiritualis apponitur, ut per eum eger noster confortetur et ad sanitatem reformetur. Recte autem Scriptura dieta esse dicitur, quando que in ea esse facienda legimus, facimus; que cauenda cauemus. Sic enim in cibo precepta medicorum facimus, quia  alia comedimus, alia uitamus. Dispensatores sunt sacerdotes, qui diuina sacramenta tractant, et diuinam nobis gratiam arcana summi largitoris distributione mirabiliter administrant. Qui serui summi medici sunt, et ad eius arbitrium uasa et medicamenta illius tractare debent. Locus est mundus iste, in quem, quasi in quamdam infirmariam, de paradiso homo, post peccatum, delatus est, ut hic infirmitatem suam curare studeat, et sanitatem recipiat. Tempus quod Deus concessit homini, ut in eo sanitati restituatur, resens seculum est, quod in tria tempora diuiditur, tempus naturalis legis, tempus scripte legis, tempus gratie. Tempus naturalis legis fuit ab Adam usque ad Moysen; tempus scripte legis a Moyse usque ad Christum; tempus gratie  a natiuitate Christi usque ad finem mundi. Et notandum quod locus iste, in quo eger sanatur, est asper, tempus longum, remedium efficax. Locus est asper ut preuaricator castigetur, tempus longum ne sanandus preoccupetur, remedium efficax ut infirmus curetur. Sanitates sunt uirtutes. Quando etenim homo per uirtutes exercetur, et pelluntur uitia et ipse sanatur. uirtutes namque expellunt uitia, humilitas superbiam, caritas inuidiam, pax iracundiam, letitia acediam, largitas auaritiam, abstinentia gastrimargiam, castitas luxuriam. uirtutes itaque locum possidentes uitiorum sanitates sunt egritudinum. Gaudia de sanitatibus recuperatis sunt beatitudines. Contristatur homo quando infirmatur, gaudet quando sanatur. Sic in presenti seculo  de infirmitate nostre corruptionis dolemus; quando autem in resurrectione ad ueram sanitatem consurgemus, in eterna beatitudine adepta sanitate gaudebimus.

Homo igitur est egrotus, Deus medicus, uitia uulnera, medicina gratia, uasa sacramenta, antidota Spiritus sancti dona, dieta Scriptura, dispensatores sacerdotes, locus mundus, tempus presens seculum, uirtutes sanitates, gaudia beatitudines: Sana me itaque, Domine, et sanabor; saluum me fac et saluus ero, quoniam laus mea tu es. Sana me de infirmitate, saluum me fac de perditione. Sana me de culpa, saluum me fac de pena. Sana me in tempore, saluum me fac in eternitate, quia laus mea tu es in utroque, qui uiuis et regnas.



SERMO XII. De spiritualibus montibus et arboribus Isrel.


Montes Isrel ramos uestros expandite, florete et fructum facite , Habent, fratres karissimi, loca suas significationes sicut tempora. Sicut enim per mane accipimus cognitionem ueritatis, per meridiem amorem uirtutis, per uesperam ignorantiam, per mediam noctem malitiam, per lucem iustitiam, per tenebras culpam: sic accipimus per campum libertatem, per collem bonam actionem, per montem contemplationem, per celum beatitudinem, per uallem uero iniquitatem, per abyssum desperationem, per infernum damnationem. Campus, in equalitate constitutus tria habet  supra loca significantia: collem, montem, celum; tria subtus: uallem, abyssum, infernum. Campus significat libertatem, quia sicut ille, qui in campo est, habet facultatem sine alicuius tumuli obuiantia ante uel retro, dextrorsum uel sinistrorsum, uel quo placet diuertendi: sic ille, qui uere liber est, habet potentiam quod magis placet faciendi. Collis, qui a planitie terre modicum consurgit, bonam actionem exprimit, per quam a terrenis eleuamur. Mons qui nubibus magis approximat, contemplationem designat, que nos sursum leuans ad uisionem celestium bonorum exaltat. Celum autem, quia locus beatitudinis est, beatitudinem ipsam non inconuenienter insinuat. uallis, quia ad inferiora se deprimit, significat iniquitatem, que malos ad ima trahit.  Abyssus desperationem significat, in quam niqui de ualle iniquitatis descendunt. Unde scriptum est: Impius, cum in profundum uenerit peccatorum, contemnit . Infernus autem, quia locus est damnationis, damnationem significat. Montes Isrel, etc. Montes Isrel sunt iusti contemplatiui, qui, ramos suos, id est sanctas et fructuosas cogitationes, de radice fidei et stipe bone uoluntatis procedentes, expandunt per proximi dilectionem, et florent per bonam inchoationem, et fructum faciunt per consummationem, et folia producunt per bonam actionem.

Sane tria principaliter arborum genera mihi uidentur in montibus Isrel nasci, crescere, ramos expandere, florere, fructum facere, folia producere.  Prima olea siue oliua, secunda uitis, tertia ficulnea. Oliua significat misericordiam, quia sicut oleum alios excedit liquores: ita misericordia alias precedit uirtutes. uitis significat sapientiam, quia uinum, modice sumptum, acuit ingenium. Ficulnea, quia dulces habet fructus, dulcedinem designat internam. Solet autem Patri assignari misericordia, Filio sapientia, Spiritui sancto dulcedo. Plantat itaque Pater oliuam, Filius uitem, Spiritus sanctus ficulneam. Sciendum est tamen quod, licet faciamus talem discretionem in huiusmodi assignatione trium uirtutum, nulla tamen est intelligenda diuisio in operatione trium personarum. Istarum autem trium uirtutum infructuositatem in reprobis propheta deplorans, dixit:  Ficus non florebit, et non erit germen in uineis. Mentietur opus oliue . Significat itaque oliua misericordiam, uitis sapientiam, ficulnea dulcedinem internam. Sunt et alie forsitan arbores in montibus Isrel, per quas diuerse figurantur uirtutes, sicut per buxum propter uirorem fides, per cedrum propter altitudinem spes, per pinum propter pinguedinem caritas, per spinam recta increpatio, per myrtum temperantia figuratur. Expandamus, fratres, ramos, floreamus, et fructum faciamus, ne Dominus nos infructuosos inueniat, et nos succidat et succendat. Iam enim securis ad radicem arboris posita est . Fructificemus sicut oliua, uitis, ficulnea. Sunt namque quidam qui fructum faciunt amarissimum de quibus scriptum est:  Fel draconum uinum eorum, et uenenum aspidum insanabile . Nos autem sicut oliua fructifera in domo Domini speremus in misericordia Dei . Qui uiuit et regnat.



SERMO XIII. In anno nouo.

Cantate Domino canticum nouum, quia mirabilia fecit . Fecit Dominus mirabilia in creatione mundi, fecit mirabilia in redemptione generis humani. Fecit mirabilia in creatione mundi creando terrestria et celestia, infima et summa, uisibilia et inuisibilia, corporalia et spiritualia. Fecit quoque mirabilia in rebus conditis. In elementis et elementatis, simplicibus et compositis, in causis et efficientiis, in naturis et formis, in figuris et coloribus,  in uegetatione germinantium, et fecunditate generantium. Fecit mirabilia in redemptione generis humani carnem assumendo, esuriendo, sitiendo, miracula faciendo, patiendo, moriendo, resurgendo, ascendendo, Spiritus sancti gratiam tribuendo, culpas condonando, impios iustificando, miseros beatificando. Cantate Domino canticum nouum, quia mirabilia fecit. Canticum est uita. Canticum nouum, uita noua. Canticum uetus, uita uetus. Noua uita iustitia, uetus uita culpa. Porro tribus modis distinguitur cantus, graui, acuto, superacuto. Grauis significat uitam coniugatorum, acutus continentium, superacutus uirginum. Qui bene uiuit, bene cantat, qui male uiuit male cantat, quia discordat. Ab hoc cantico discordant auari, fures, rapaces,  immundi, fornicatores, adulteri, molles, masculorum concubitores, periuri, mendaces, homicide. Ab hoc cantico discordant etiam multi qui sacris ordinibus sunt sublimati, qui in domibus eburneis debent habitare, id est castitatem seruare sicut sunt subdiaconi, diaconi, presbyteri, episcopi, archiepiscopi, et uiri forsitan apostolici, canonici regulares, monachi, eremite, reclusi Horum omnium nonnulli a laude diuina discordant, quia, quamuis Christiani sint nomine, pagani tamen sunt conuersatione; et quamuis rectam habeant de Deo fidem, tamen mortua est, quia non habent operationem. Discordant ergo a cantico laudis Dei, quia non est speciosa laus in ore peccatoris . Omnes tales canticum uetus cantant, quod magis significat tristitiam  quam gaudium.

De huiusmodi laudatoribus scriptum est: Quo mihi multitudinem uictimarum uestrarum, dicit Dominus? Plenus sum. Holocausta arietum, et adipem pinguium, et sanguinem uitulorum et agnorum et hircorum nolui. Cum ueniretis ante conspectum meum, quis quesiuit hec de manibus uestris, ut ambularetis in atriis meis? Ne afferatis ultra sacrificium frustra. Incensum abominatio est mihi. Neomeniam, et sabbatum, et festiuitates alias non feram. Iniqui sunt cetus uestri. Kalendas uestras, et solemnitates uestras odiuit anima mea; facta sunt mihi molesta; laboraui sustinens. Et cum extenderitis manus uestras auertam oculos meos a uobis; et cum  multiplicaueritis orationem, non exaudiam; manus enim uestre sanguine plene sunt, id est, peccato . Et per Malachiam prophetam: Ecce ego proiiciam uobis brachium, et dispergam super uultum uestrum stercus solemnitatum uestrarum, et assumet uos secum dixit Dominus . Per alium quoque prophetam de talibus dicitur: Putabant se habere uasa cantici sicut Dauid . Dum etenim subtilibus uocibus uerba diuine laudis sibilant, et duplici aut triplici modulatione cantica sonant, uasa cantici se habere sicut Dauid putant, quia se uere laudatores esse Dei existimant. Sed non placet uox, quia uita displicet. Nos ergo, fratres, cantemus Domino sicut precepit Psalmista. Rex omnis terre Deus, psallite sapienter . Quid sapienter?  Non simus prauis operibus dediti, non in psallendo uerbis otiosis intenti, non uanis aspectibus curiosi, non risu dissoluti, non excursu et discursu uagi. Cantemus sicut quidam uersificator dicit.


Omnibus his horis eadem uox cordis et oris.
uox est grata chori, quando cor concinit ori.

Cantemus igitur Domino canticum nouum, quia mirabilia fecit, et non solum quia fecit, sed etiam quia mirabilia facturus est. Fecit duo precipua mirabilia: unum in creatione mundi, alterum in redemptione generis humani. Et facturus est duo: unum in renouatione creati, alterum in glorificatione redempti. In fine namque seculi, quando noua faciet omnia, tunc faciet mirabilia in renouatione  creati. Quando autem dicet electis: uenite, benedicti Patris mei, percipite regnum quod uobis paratum est ab origine mundi , tunc faciet mirabilia in glorificatione redempti. Ad quam glorificationem nos perducere dignetur iehsu Christus Dominus noster, qui uiuit et regnat.



SERMO XIu. In synodo, aut in festo confessorum sacerdotum, de uestibus sacris.

Sacerdotes tui, Domine, induantur iustitiam . Oportet, fratres karissimi, ut nos qui in domo Dei sacerdotio fungimur, dignam sacerdotio iustitiam ducamus, et honestis in officio uestibus induamur, imo uirtutes, que per uestes sacerdotales designantur,  exerceamus. Quid namque prodest ornari uestibus, nisi ornemur uirtutibus? Certe si uideremus sacerdotem sine sacerdotalibus uestimentis missam celebrare, sine alba, sine stola, sine infula, multum miraremur, et cum horrore nimio ministrum talem detestaremur. Si ergo detestandus esset qui accederet ad altare sine uestibus, quam detestandus, quam horrendus est, qui accedere presumit cum uitiis et sine uirtutibus? Quantum distat inter uas quodlibet et cibum, tantum distat inter significans et significatum. uestes significant, uirtutes significantur. uestes foris coram populo decorant, uirtutes intus coram Domino ministrum commendant. Sicut igitur non audemus accedere ad altare sine uestibus, sic non presumamus accedere sine uirtutibus. uideamus  denique que sunt iste uestes, et que per eas significentur uirtutes. Sunt ergo uestimenta, interior linea, exterior scilicet alba, amictus super humeros, quod nos super humerale dicere possumus, zona, stola, manipula, infula. Ante omnia debet sacerdos quotidiana uestimenta deponere, deinde manus abluere, et sic candida uestimenta sumere. Depositio quotidianorum uestimentorum significat ueteris hominis depositionem, ablutio manuum criminum confessionem, assumptio nouorum uestimentorum uirtutum exercitationem. Linea interior interius est, exterior exterius. Ista est in occulto, illa in manifesto. Ista latet, illa patet. Propterea interior significat munditiam cordis, exterior munditiam corporis. Super humerale, quod supra humeros ponitur, ubi  onera solent imponi, tolerantiam presentium significat laborum, que nobis necessaria est, si ueri sacerdotes uolumus esse. Unde de illis qui eam perdiderunt scriptum est: ue his qui perdiderunt sustinentiam! 

Et Dominus de laude patientie in Euangelio ait: In patientia uestra possidebitis animas uestras .

Sustineamus ergo, fratres, quidquid nobis acciderit aduersum, ut sicut bona suscepimus de manu Domini, ita et mala sustineamus . Zona, que lumbos circumdat et uestimenta constringit ne diffluant, uirtutem continentie insinuat, que fluxam luxurie nostre lasciuiam refrenat. Stola, que collo imponitur, iugum suaue Domini exprimit, de quo Dominus in Euangelio ait: Iugum enim meum suaue  est, et onus meum leue . Sequitur manipula, que in brachio sinistro dependet, que nichil aliud denotat sacramenti, nisi quod pro cautela ibi ponitur, ne sacerdos aliquid in officio suo incaute et negligenter agat, sed omnia diligenter, sicut qui in conspectu Domini et sanctorum angelorum consistit, perficiat. Significat ergo cautelam, per quam cauenda cauemus, et facienda facimus. His omnibus minister Domini indutus, his omnibus adornatus, nondum est aptus officio sacerdotali, nec illud implere presumit, nisi septimum, quod infula dicitur, ceteris addatur et superponatur. Istud uestimentum excellentius est ceteris, eminetque uniuersis. Quam igitur uirtutem per hoc significari dicimus, nisi caritatem  de qua dicit Apostolus: Adhuc uobis excellentiorem uiam demonstro. Si linguis hominum loquar et angelorum, etc. , que bene nouit fraternitas uestra. Qui cum alia dona spiritualia et uirtutes demonstrasset, tandem de caritate intulit dicens: Si linguis, etc. O beata uirtus caritas! et beatus solus, qui in ipsa usque in finem perseuerat! Qui ergo cum aliis uirtutibus caritatem habet, sacerdos est. Et qui etiam alias sine ista habet, sacerdos non est. Habeamus itaque, si ueri sacerdotes uolumus esse, quod esse debemus, habeamus interiorem lineam per munditiam cordis, exteriorem per munditiam corporis. Super humerale per patientiam, zonam per continentiam, stolam per obedientiam, manipulum per cautelam, infulam per caritatem  fraternam. His etenim omnibus armati sancte et religiose perficiemus holocaustum Domini, et dicetur de nobis quod scriptum est: uos estis genus electum, regale sacerdotium . Tales fuerunt sancti, quorum hodie solemnia celebramus. Tales, fratres karissimi, esse studeamus, ut et nos induamur iustitiam, et facti cum ipsis participes meritorum, fieri mereamur socii premiorum. Quod per merita et intercessionem eorum nobis prestare dignetur qui uiuit et regnat, etc.



SERMO Xu. In LXX. De uinea Dominica.

Ite et uos in uineam meam: et quod iustum fuerit dabo uobis . De uinea Dominica, fratres, ad quam nos inuitat sermo diuinus, breuem uobis  exhortationem faciemus, ne uestram dilectionem uerbis prolixioribus oneremus. Primum itaque uideamus quis sit ager in quo plantatio fit, que uinea, que fossio, que binatio, que tertiatio, qui palmites, que putatio, que plicatio, que folia, qui flores, quis fructus, quis denarius qui promittitur. Ager iste cor humanum est, quod debemus iugi compunctionum ligone scindere, et in ipso per gratiam diuinam uineam siue uites per bonas uoluntates plantare, ut in bono crescant, et palmites, folia, flores, fructumque producant. Debemus uineam istam fodere per compunctionem, que nascitur scrutatione peccatorum nostrorum; binare per compunctionem, que nascitur de consideratione donorum nobis celitus collatorum; tertiare per compunctionem, que  oritur de pregustatione futurorum bonorum. Sunt autem palmites bone cogitationes de bona uoluntate multipliciter procedentes. Istam uineam putamus, quando cogitationes minus utiles resecamus, et utilioribus propagandis uacamus. Palmites plicamus, quando cogitationes nostras humiliamus, et quasi baculum in terram figimus, quando mortalitatis nostre recordamur, et quod terra sumus et in terram ibimus reminiscimur. Sic plicuit uitem suam Abraham, quando dixit: Loquar ad Dominum meum, cum sim puluis et cinis . Sic Iacob quando dixit: Minor sum cunctis miserationibus tuis . Dauid quoque dixit: Unicus et pauper sum ego . Beata Maria plicuit suam uitem,  et ait: Ecce ancilla Domini . Sed B. Paulus palmitem suum plicuerat, quando dicebat: Non sum dignus uocari apostolus, quia persecutus sum Ecclesiam Dei . Folia designant bonam actionem, que nos circumdat et ornat, sicut in aliis sermonibus sepe iam diximus. Flores, eo quod redoleant et suum longe spargant odorem, bonam famam insinuant, per quam siue prope siue longe proximo redolemus. Fructus bonam designat conscientiam de iustitia consummata. Ad hoc enim laboramus ut bonam conscientiam habeamus, sicut ille qui in uinea colenda desudat, ad hoc tendit ut fructum percipiat. Habemus itaque, fratres, agrum cor nostrum, Dominicam uitem bonam uoluntatem, palmites bonas cogitationes. Fodiamus, binemus,  tertiemus eam, sicut scriptum est, per triplicem compunctionem. Putemus eam per superfluarum et minus utilium cogitationum resecationem. Plicemus eam per mentis humiliationem, ut producat folia per bona actionem, flores per bonam famam, fructus per bonam conscientiam. Si sic, fratres karissimi, in uinea Dominica laborauerimus, promissum denarium percipiemus. Quid est iste denarius? Denarius iste est uita eterna. Denarius iste est quod oculus non uidit, nec auris audiuit, nec in cor hominis ascendit, que preparauit Deus diligentibus se . Denarius iste est summum bonum, in quo omne bonum, et a quo omne bonum. In quo omne bonum per plenitudinem, a quo omne bonum per largitionem. Denarius iste est Deum uidere, et eum gustare.  uidere per contemplationem, gustare per dilectionem. In hac uinea nos laborantes adiuuare, et isto denario nos dignetur remunerare iehsu Christus, qui uiuit et regnat, etc.



SERMO XuI. In festo martyrum. De spirituali agricultura.

Qui seminant in lacrymis, in exsultatione metent . Fratres, qui parce seminat, parce et metet; et qui seminat in benedictionibus, de benedictionibus et metet . Bonum igitur et multum seminemus, si bonum et multum metere desideramus. Seminemus in merito, prout metere desideramus in premio. Queramus aratrum et utensilia aratri, longum lignum quod rustici hagiam uocant, lignum bifidum per quod aratrum manibus tenetur,  et cetera que, causa breuitatis, pretereo exponendo ponemus. Pes aratri, super quem cetera fabrica consistit, fides est que aliarum est origo uirtutum. Lignum longum, quod in longum extenditur, quod hagiam uoce rustica nominamus, spem significat, de cuius longitudine scriptum est: Sperastis in Domino in seculis eternis, in Domino Deo forti in perpetuum . Manubrium, quod bifurcum est, et utraque manu tenetur, caritatem demonstrat, quam dextera tenemus dum benefacimus amicis, sinistra dum benefacimus inimicis. Aures aratri uirtutem significant obedientie, quia auribus audimus, et obedimus. Rote scientiam duorum Testamentorum designant. Recte namque per rotas Testamenta  figurantur, que quasi deorsum tangunt terram per historiam, et sursum leuantur per allegoriam, deorsum deponuntur per sensum carnalem, sursum leuantur per sensum spiritualem, deorsum per significantia, sursum per significata. uomer et culter, quibus scinditur terra et aperitur, rationem et intellectum designant, que per occulta creaturarum, et obscura Scripturarum rimamur et uoluimus. Iugum, quod ceruices premit, pondus diuini timoris exprimit, quod mentibus nostris imponitur, ne noster sensus per elationem contra Deum erigatur. uincula, quibus iugum ligatur, precepta diuine legis sunt. De contemptore huius iugi et horum uinculorum scriptum est: A seculo confregisti iugum, ruuisti uincula; dixisti: Non seruiam . Boues,  qui arando laborant, sensus corporales, qui, propter utrumque sexum duplicati, decem fiunt. Qui bene dicuntur esse boues per maturitatem, non tauri per dissolutionem; boues per continentiam, non tauri per lasciuiam. Stimulus, quo punguntur, afflictio corporis est in uigiliis, et ieiuniis, et ceteris huiusmodi. Terram, quam debemus arare, nosmetipsi sumus, quos debemus arare per compunctionem, que nascitur de scrutatione peccatorum nostrorum; binare per compunctionem, que oritur de consideratione celestium donorum nobis collatorum; tertiare quoque per compunctionem, que oritur ex pregustatione futurorum bonorum. Debemus etiam fimare terram istam per memoriam antiquarum et iniquarum conuersationum nostrarum. Quasi namque  de singulis mansiunculis animalium nostrorum fimum super terram nostram ducimus, dum quecunque que in conuersationibus preteritis carnaliter et bestialiter egimus, ad memoriam plangendo reuocamus. Et quasi per partes spargimus, dum singula male acta pro loco et tempore, pro qualitate et quantitate discutimus.

Habemus itaque, fratres, per fidem pedem aratri, hagiam per spem, manubrium per caritatem, dexterum cornu eius per dilectionem amicorum, sinistrum per dilectionem inimicorum, aures aratri per obedientiam, rotellas per utriusque Testamenti scientiam, cultrum et uomerem per sanam rationem et sanum intellectum, iugum per timorem diuinum, corrigias per precepta legis, boues per quinque sensus  corporis, stimulum per afflictionem carnis, araturam triplicem per triplicem compunctionem, fimaturam per peccatorum recordationem. Semina autem nostra sunt dona diuina; uas in quo ea seruamus intellectus et sensus spiritualis est. Ista semina terre mandamus, quando ea affectui et effectui mancipamus: affectui per dilectionem, effectui per operationem. In lacrymis seminamus, in exsultatione metemus. Seminamus in lacrymis, quia omnes qui uolunt pie uiuere in Christo persecutionem patientur ; metemus in exsultatione, quia gaudebimus in retributione. Quod ipse prestare dignetur qui uiuit et regnat, etc.



SERMO XuII. In Epiphania Domini.


uiuet, et dabitur ei de auro Arabie . Quis est qui uiuet, et cui dabitur de auro Arabie? Puer qui natus est nobis, et filius qui datus est nobis, cuius nomen Admirabilis, Consiliarius, Deus, Fortis, Pater futuri seculi, Princeps pacis . Admirabilis gloria, consiliarius sapientia, Dens natura, fortis potentia, pater misericordia, princeps iustitia. Admirabilis gloria, quia et angeli, pre nimia admiratione glorie eius, in ipsum prospicientes deficiunt, et cantant dicentes: Pleni sunt celi et terra maiestatis glorie tue. Consiliarius sapientia, quia est Angelus magni consilii, qui hominem in inuio infidelitatis et iniquitatis errantem reduxit. Deus natura, quia deitatem habet per naturam, et aliis  tribuit esse deos per gratiam. Fortis potentia, quia principem huius mundi custodientem atrium suum, id est mundum, debellauit, et uasa eius, id est animas, in quibus iniquitatem posuerat, ad uitam tamen predestinata diripuit, et ipsum deiecit, et alligauit , ne more antiquo in homine dominetur, donec in tempore Antichristi ad modicum ipsius permissione soluatur, et postea cum suis in die iudicii in infernum redigatur. Pater misericordia, quia paterna pietate ad nos uenit, et nos redemit, et iustificauit et beatificauit. uenit per humanitatem, redemit per passionem, iustificauit per gratiam, beatificauit per gloriam. Princeps iustitia, quia reddet unicuique quod suum est, bona bonis, mala malis, bonis gloriam, malis penam. Admirabilis  ergo est gloria, consiliarius sapientia, Deus natura, fortis potentia, pater misericordia, princeps iustitia. uiuet et dabitur ei. Quid dabitur ei? De auro Arabie, non solum de auro, sed et de thure, et de myrrha. Aurum, propter fulgorem diuine cognitionis, significat claritatem, id est fidem; thus, propter suam redolentiam, significat bonam opinionem; myrrha, que corpora seruat incorrupta, designat carnis incorruptionem. Possumus autem de myrrha, propter eius amaritudinem, multiplices trahere significationes. Est etenim myrrha doloris, est et myrrha timoris, est et myrrha compunctionis, est et myrrha confessionis, est et myrrha satisfactionis, est et myrrha exercitationis, est et myrrha laboris, est et myrrha subiectionis, est et myrrha compassionis;  est myrrha quoque passionis. Myrrha doloris est, quando transacta mala recogitamus, et inde dolemus. Myrrha timoris est, quando pro malis, que commisimus, futuram penam timemus. Myrrha compunctionis est, quando, cogente dolore et timore, de malis perpetratis compungimur. Myrrha confessionis est, quando mala, que egimus confitendo erubescimus. Myrrha laboris, satisfactionis, quando, post confessionem de transgressione diuine legis, Deo per afflictionem penitentie pro modulo nostro satisfacimus. Myrrha laboris est, quando in sex operibus misericordie proximo exhibendis laboramus. Myrrha exercitationis est, quando, uitiis expulsis, per diuturnum exercitium ad uirtutes peruenimus. Myrrha  subiectionis est, quando sublimiori propter Deum subdimur, et inde nonnunquam amaritudinem toleramus. Myrrha autem compassionis est, quando alienis malis compatimur. Myrrha uero passionis est, quando mala nostra patimur.

Habemus itaque decem species myrrhe: primam per dolorem, secundam per timorem, tertiam per compunctionem, quartam per confessionem, quintam per satisfactionem, sextam per exercitationem uirtutum, septimam per exhibitionem bonorum operum, octauam per subiectionem, nonam per compassionem, decimam per passionem. Offeramus et nos, fratres, nato Domino, aurum, thus et myrrham. Aurum per fidem, thus per bonam opinionem, myrrham per carnis nostre incorruptionem, et  secundum multiplicem superiorem myrrhe diuisionem. Et quia nichil sine diuina gratia possumus, ipsam semper imploremus, ut per eius auxilium ualeamus hanc offerre oblationem et ad eternam peruenire retributionem. Quod nobis prestare didignetur qui uiuit et regnat, etc.



SERMO XuIII In Annuntiatione Dominica.

Ecce concipies, et paries filium . In Annuntiatione Dominica, fratres karissimi, locuturi, compendiosum uobis sermonem faciemus, ne uestram dilectionem oneremus. Et quia modum sacratissime conceptionis, multis Scripturis exponentibus, nostis, placet ipsum modum illibatum preterire, et aliquid quod uestros mores edificet proferre. Debemus,  fratres, nosmetipsi mater esse Christi, si uolumus esse iusti, si uolumus esse beati: iusti per gratiam, beati per gloriam. Debemus Christum concipere, Christum parturire, Christum parere, Christum natum possidere. In generatione carnali prima est conceptio, secunda parturitio, tertia partus, quarta nati possessio in qua est gaudium, quia natus est homo in mundum, nec meminit pressure mater transacte . In spirituali autem hac generatione prima est fides, secunda bona uoluntas, tertia bona actio, quarta eterna beatitudo. In carnali generatione prima est commistio maris et femine quando femina, retento semine, fecundatur. Deinde parturitio, id est partus paratio, fetus uidelicet concepti augmentatio, uegetatio, membrorum formatio  et dispositio, sensificatio hominis atque perfectio. Denique igitur sequitur partus, id est fetus editio, in qua est maximus matri dolor, angustia, labor et clamor. Ad ultimum sequitur nati filii possessio, in qua pre nimio gaudio quod natus est homo in mundum, mater preterite pressure non recordatur. Sic in spirituali generatione, in qua Deus masculus est, anima femina. Quando ipse Deus anime coniungitur, concipit anima Christum per fidem. Fides namque prima est omnium bonorum, sine qua impossibile est placere Deo, sicut impossibile est nature ut sine semine generetur homo. Deinde sequitur parturitio, quando concepti cognitio boni per bonam uoluntatem augmentatur, et per affectionem  sensificatur, et quasi membratim per desiderium operandi disponitur. Sequitur partus, quando foris bonum per actionem manifestatur, quod prius intus in bona uoluntate continebatur; in qua est labor et clamor matris, quia grauatur tunc anima propter infirmitatem et murmurationem carnis. Sed quandiu durat partus iste, quandiu uiuitur, semper fetus iste editur, quia quandiu est tempus uiuendi, semper est tempus bene agendi. Quando uero homo moritur, tunc perfecte puer nascitur, quia in solo die mortis perfecte declaratur uirtus et meritum operis. Nati filii possessio, eterna est beatitudo, in qua uidebimus Christum et gustabimus: uidebimus per contemplationem, gustabimus per dilectionem. De huius natiuitatis gaudio et fructu scriptum est:  Cum dederit dilectis suis somnum, ecce hereditas Domini, filii merces, fructus uentris . Concipimus ergo Christum per fidem, parturimus per bonam uoluntatem, parimus per bonam actionem, gaudebimus de nato filio per eternam retributionem.

Sciendum autem est quod carnaiis anima non potest suscipere Christum, sicut lignea fenestra non potest suscipere in se solarem radium. Et sicut uitrea fenestra in se suscipit radium solis, et ipse radius eam intrat et penetrat: sic anima spiritualis, sordibus uitiorum purificata et sole uirtutum clarificata, Christum concipit. Quid est namque in fenestra lignum, nisi corpus? Quid uitrum, nisi spiritus? Ferrum autem quod panellos ligat, eo quod ferro  domantur omnia, significat rigorem seueritatis, et plumbum, propter ponderositatem, uirtutem grauitatis; diuerse lamine diuersi sunt sensus anime, quorum alii disponuntur sursum per contemplationem Dei, alii deorsum per curam sui, alii dextrorsum per dilectionem amicorum, alii sinistrorsum per dilectionem inimicorum, alii in circuitum per circumspectionem motuum. Naturalis puritas uitri significat uirtutes nobis datas per naturam; colores superadditi, uirtutes nobis collatas per gratiam; picture imaginum exempla significant sanctorum, que diligenter in nobis pingere debemus, uirtutes eorum cogitando: innocentiam Abel, iustitiam Ne, fidem Abrahe, perseuerantiam Isaac, tolerantiam Iacob, castitatem Ioseph, mansuetudinem Moysi,  constantiam Iosue, caritatem Samuelis, humilitatem Dauid, zelum Elie, abstinentiam Danielis, precipuam S. Ioannis Baptiste humilitatem, et castitatem B. Marie. Sed et crucem in nobis pingimus, cogitando continue passionem Domini, quam pro nobis sustinuit. Sic pingamus in nobis aliorum imagines sanctorum, cogitando et imitando uirtutes et exempla eorum

In hac itaque, fratres, mystica significatione uitree fenestre lignum est corpus, uitrum spiritus, ferrum seueritas, plumbum grauitas, singule lamine singuli sensus anime, puritas uitri uirtutes nobis date per naturam, colores additi, uirtutes nobis collate, per gratiam, picture imaginum exempla sanctorum.  Simus igitur, fratres karissimi, spirituales ut irradiemur radio solis iustitie, et spiritualiter concipiamus et pariamus Christum filium uirginis Marie, ut sic perueniamus ad gaudium retributionis eterne, ipso prestante qui uenit et regnat, etc.



SERMO XIX. De uno quouis confessore.

Ecce sacerdos magnus . Magnus officio, magnus merito, magnus premio, magnus suffragio. Magnus officio, quia episcopus: magnus merito, quia dignus celo; magnus premio, quia beatus; magnus suffragio, quia noster patronus. De cuius magnitudine Scriptura adiungit dicens: Quasi stella, quasi luna, quasi sol, quasi iris, quasi cedrus, quasi cypressus, quasi rosa, quasi lilium, quasi thus,  quasi ignis, quasi uas auri solidum. Stella est luminare in celo, et minor aliis, sole scilicet et luna, et significat inchoationem bonam: inchoationem, quia minima; bonam, quia luminare. Luna, quia ab inchoatione sui per momenta, horas, dies, hebdomadas ad perfectionem profecit, perfectionem de bono ad melius, de inchoatione ad perfectionem figurat. Sol autem, quia perfectus est in quantitate sua et in circulo plenus, nec aliquando crescit, recte perfectionem designat. Iris, id est celestis arcus, quia pluuiosus est, et aquas ante se ducit, predicationem exprimit, que nos, qui sine ipsa, terra sine aqua sumus, irrigat, ut steriles inueniens fructuosos faciat. Cedrus arbor est Libani montis. Libanus interpretatur dealbatio, et figurat illum qui est hyssopo  gratie aspersus et super niuem dealbatus. Cedrus autem arbor Libani, que in altum se surgit, et ad sublimia se extollit, spem designat iusti, qui se a terrenis ad celestia speranda sublimiter extendit. Cypressus est arbor odorifera, et exprimit bonam opinionem, que rumore boni odoris circumquaque non solum per uicina, sed etiam per remota suauiter se diffundit. Rosa, propter suum ruborem, figurat martyrium. Martyrium aliud intus, aliud foris. Intus compassione, foris passione. Lilia, propter mirabilem sui candorem, castitatem carnis apte designant. Thus, quia cum oratione sacrificii offerri solet, orationem ad diuinas aures ascendentem insinuat. Ignis caritatem significat, de quo igne scriptum est: Ignem ueni mittere in terram, et quid uolo nisi  ut ardeat?  Iste est ignis perpetuus, qui in ueteri Testamento in altari iussus est ardere . Semper enim caritas in ara cordis debet perseuerare, quia sine eius flamma non potest sacrificium aliquod cogitationis, locutionis, aut operationis consecrari, aut acceptabile fieri in conspectu Domini. Quasi uas auri solidum, quod dicit uas significat mensuram, quod dicit auri significat sapientiam, quod dicit solidum significat constantiam. Fuit itaque, fratres karissimi, sacerdos iste, cuius hodie solemnia celebramus, quasi stella matutina per bonam inchoationem, quasi luna per meliorem perfectionem, quasi sol per optimam perfectionem, quasi iris per predicationem, quasi  cedrus per spem, quasi cypressus per bonam opinionem, quasi rosa per compassionem, quasi lilium per castitatem, quasi thus per orationem, quasi ignis per caritatem, quasi uas auri solidum, uas per mensuram, auri per sapientiam, solidum, per constantiam. Simus, et nos fratres sacerdotes, sanctum istum pro modulo nostro imitantes, uirtutibus superioribus adornati, diuinis officiis implicati, ut et nobis possit dici quod scriptum est: uos estis genus electum, regale sacerdotium, gens sancta ; et item: Sacerdotes Domini uocabimini, ministri Dei nostri . Sacrificium nostrum anima nostra est, quam debemus semper in manibus habere et immaculatam Deo offerre, sicut Psalmista ait: Anima mea in manibus meis semper . Istud sacrificium  causa est omnium sacrificiorum, quia cetera omnia propter istud facta sunt. Etiam passio Christi causa fuit aliorum sacrificiorum ipsam precedentium. Istud primum offeramus, quia cetera sine isto nichil prosunt, quamuis et ipsa magna sunt. Quod nos implere perficiat qui uiuit et regnat, etc.



SERMO XX. De qualibet fideli anima.

Breuis in uolatilibus apis, et initium dulcoris habet fructus eius . Sicut multa et magna nobis satis documenta prestant quelibet minima gesta sanctorum in Scripturis, ita nonnunquam precipua uirtutis exempla nobis prebent ea que minima uidentur in creaturis. Apis etenim quamuis  in uolatilibus breuis sit, magna nobis tamen hortamenta iustitie natura et actione sua proponit. Apis namque quod et presens nobis Scriptura sonat, in uolatilibus breuis est, id est parua. Affert aquas ad operis sui compositionem. Habet naturaliter iram. Habet aculeum, per quem exercet uindictam; sine coitu est, operatur ceram, operatur mel. Habet pedes, habet pennas, promit susurrum. Ducem imitatur, et in suo uolatu uelox inuenitur. Hec autem omnia, que de ape diximus, spiritualiter de qualibet fideli anima conuenienter intelligimus. Ipsa namque breuis siue parua est per humilitatem, dum non uult altum sapere, sed timere; et quanto se sentit per iustitiam sublimiorem, tanto magis se satagit humiliare. Sumit quoque in opus suum aquam,  dum compungitur siue pro peccato suo, siue pro premio futuro. Habet iram, dum erga malos iuste irascitur. Habet aculeum quo pungit, dum mala non solum in se, uerum et in aliis, in quantum potest, punit. Sine coitu est, dum semetipsam ab illicita uoluptate cohibet. Ceram uero operatur, dum aliis per suam sanctitatem iustitie modos demonstrat. Mel etiam congregat, dum dulcedinem caritatis in penetralibus cordis accumulat. Habet pedes, dum de uirtute in uirtutem de bona actione in bonam actionem intrat. Habet pennas, dum ab imis ad summa per contemplationem uolat. Susurrum promit, dum in omnibus Creatori gratias agit. Ducem sequitur, dum maiorem quamlibet humiliter imitatur. uelox denique est, quia in omni exercitatione uirtutis et  exhibitione boni operis expedita est. Habet itaque fidelis anima, sicut apis, breuitatem, id est paruitatem per humilitatem, aquam in opus suum per compunctionem, iram per iustitiam, aculeum per uindictam; caret coitu per continentiam; habet ceram, per boni operis demonstrationem, mel per caritatem, pedes per bonam actionem, pennas per contemplationem, susurrum per gratiarum actionem; sequitur ducem per maioris imitationem; uelox est per cuiuslibet uirtutis et operis expeditionem. Imitemur, fratres, apem, ut mereamur habere initium dulcoris per medullam caritatis, et per dulcedinem superne beatitudinis, ipso prestante qui uiuit et regnat, etc.



SERMO XXI. De membris humanis.


Sana me, Domine, et sanabor . Homo quandiu iniustitia perstitit, sanus fuit; sed postquam per culpam corruit, grauem languorem incidit. Et qui ante culpam in omnibus spiritualibus membris suis habuit sanitatem, post culpam in omnibus patitur infirmitatem. Clamet igitur necesse est: Sana me, Domine, et sanabor. Sed nunquid est dicendus homo habere membra spiritualia? Habet membra spiritualia, scilicet uirtutes. Sicut enim exterius membris sibi conuenientibus formatur, sic interius uirtutibus sibi concordantibus mirabiliter disponitur et ordinatur; et ipsa membra corporis uirtutes figurant substantie spiritualis. Caput significat  mentem. Quemadmodum namque caput summum obtinet locum inter membra, ita mens inter uirtutes anime principalis esse uidetur et summa. Et sicut de capite capilli surgunt uarii, citrini, rufi, candidi, nigri, sic de mente cogitationes procedunt uarie, benigne, malitiose, munde, immunde. Oculi designant contemplationem. Quomodo namque oculis corporis foris uisibilia cernimus, sic radiis contemplationis inuisibilia speculamur. Per nares discretiones accipimus. Naribus etenim odores ac fetores discernimus, et ideo per nares uirtutem discretionis non inconuenienter significamus. Aures exprimunt obedientiam, eo quod audiendi obediendique sunt instrumentum. Os insinuat intelligentiam. Sicut enim cibum ore recipimus, ita uirtute intelligentie  pastum diuine lectionis captamus. Dentes uero significant meditationem, quia sicut dentibus receptum cibum comminuimus, ita meditationis officio panem lectionis acceptum subtilius discutimus ac diuidimus. Lingua quoque, quia ipsa sermonem format, eloquentie pulchritudinem non inconuenienter designat. Per collum, humeros et dorsum, eo quod ipsis onera soleant imponi, recte patientiam intelligimus. Per brachia autem, quia in ipsis est magna fortitudo, uirtutem fortitudinis accipimus. Manus, eo quod ipsis operamur, significat operationem. Sic pectus, quia per ipsum reluctando resistimus aduersario, constantiam figurat. Cor quoque, quia in ipso sapientia continetur, sapientiam designat. Mamille doctrinam exprimunt. Sicut enim  mater duabus mamillis filios suos enutrit, sic quilibet pius doctor doctrina dilectionis Dei et proximi imperfectos quosque ad perfectionem iustitie prouehit. Per uentrem memoriam intelligamus. Sicut namque corporalem cibum ore acceptum, dentibus comminutum, in uentrem traiicimus, ut ibi decoquatur et membris omnibus distribuatur, ut ex ipso membra corroborentur; sic spiritualem cibum intelligentia cognitum, meditatione discussum et subtiliatum intra memoriam condimus, ut illic amoris igne coctus uirtutibus omnibus administretur et diuidatur, ut ex eo confortentur. Sed quemadmodum quibusdam corporeus cibus in uentrem acceptus non prodest, quia propter nimietatem eius, aut debilitatem  uirtutis digestiue non bene digeritur, sed quasi integer emittitur; sic quibusdam cibus spiritualis in mentem acceptus non prodest, quia ipsis per nimiam negligentiam resolutis de memoria subito lapsus amittitur. Qui autem cibum talem acceptum per memoriam retinet, et per dilectionem decoquit, confortatur et ad deuitanda mala et peragenda bona roboratur. Inferiora membra, crura uidelicet et pedes, quibus corpus uelociter fertur, significant uirtutum et bonorum operum perfectionem, et in ipsa perfectione uelocitatem. Cruribus namque et pedibus non solum mouemur, sed et uelociter quandoque currimus. Digiti pedum et manuum, eo quod sint extremitates membrorum, uirtutum et bonorum operum figurant perfectionem.  Ungues, quia digitorum sunt munimen perfectionis significant soliditatem. Itaque qui habet digitos per perfectionem, unques habere diligat per perfectionis soliditatem.

Itaque qui habet digitos, caueat ne aliquando a perfectione dissoluatur, et paulatim diffluendo ad nichilum redigatur. Membra igitur hominis exterioris uirtutes designant hominis interioris. Caput designat mentem, capilli cogitationes, oculi contemplationem, nares discretionem, aures obedientiam, os intelligentiam, lingua eloquentiam, collum humilitatem, dorsum patientiam et longanimitatem, brachia fortitudinem, manus operationem, pectus constantiam, cor sapientiam, mamille doctrinam, uenter memoriam. Inferiora membra, quibus corpus  mouetur, uirtutum et bonorum operum perfectionem, et in ipsa perfectione uelocitatem. Digiti pedum et manuum, qui sunt extremitates membrorum, bonorum omnium designant perfectionem. Ungues, qui sunt digitorum munimen, perfectionis designant soliditatem. Interiora membra uirtutes occultas, exteriora manifestas. Ossa boni operis internum uigorem, cutis eiusdem operis superficiem. Si quis autem istorum integritatem et sanitatem adipiscitur membrorum, ut uidelicet caput habeat sanum per incorruptionem mentis, capillos candidos per munditiam cogitationis, faciem rubicundam per feruorem caritatis, oculos claros per fulgorem superne contemplationis, et ceterorum, sicut supra dictum est. possideat decorem membrorum, is uere sanus est.  Sic ubi autem alicuius uitii contagio leditur, ibi protinus decor interne pulchritudinis uiolatur. Reparemus in nobis, fratres, spiritualis forme decorem, diuinam imaginem. Sed quia nec spiritualem in nobis languorem sanare, nec sanitatem sine summi ope medici possumus obtinere, ad ipsum singuli proclamemus: Sana me, Domine, et sanabor. Quod, etc., qui uiuit et regnat, etc.



SERMO XXII. De populo et terra Domini.

Legimus in cantico Moysi, quod scripsit de populo antiquo, de populo Isrelitico, ipsum de eodem populo dixisse quod eum Deus constituit super excelsam terram, ut comederet fructus agrorum, ut sugeret mel  de petra, oleumque de saxo durissimo . Quemadmodum enim Deus, primum hominem condens, dedit illi paradisum uoluptatis, ut per illud bonum sperare sciret bonum glorie celestis; ita populum suum post culpam reducere uolens ad gloriam, illis quibus commisit sacramenta redemptionis, dedit terram promissionis, ut per bonum acceptum in tempore discerent sperare bonum accipiendum in eternitate. Que terra dicitur excelsa, id est montuosa, sicut alibi ait Moyses loquens cum Isrel: Terra ad quam ingredieris possidendam, non est sicut terra Aegypti de qua existi, ubi aque ducuntur irrigue, sed montuosa est, de celo exspectans pluuias, quam Dominus Deus tuus inuisit semper, et oculi illius in ea sunt a principio anni usque ad finem eius . Terra Aegypti dicitur esse plana, quia cecitas uite presentis quecunque suggerit mundus, caro, diabolus, prorsus existimat licita. Nullum obstaculum sibi scelestus in peragendo malo opponit; sed totum quod libet, quasi liceret, delectatione praue uoluntatis et perpetratione operis percurrit. Que irrigatur fluminibus suis, quia perfunditur uitiis. Terra autem Isrel dicitur excelsa, quia uita spiritualis per uirtutum eminentiam ad celestia bona contemplanda similiter sublimiter est exaltata. Que exspectat pluuiam de celo, id est gratiam a Deo. Quam quoque Dominus Deus promisit et semper inuisit, quia quid in ipsa agatur diligenter attendit, et ei gratiam ad maiora bona peragenda misericorditer tribuit. Et oculi illius in ea sunt a principio anni  usque ad finem eius. Quidquid enim in tempore gratie  in spirituali conuersatione boni fiat, semper inspicit; et corone eius, ut in ipso terra ista fructum ampliorem faciat, in stillicidiis doni celestis benedicit. Super istam autem terram excelsam constituit Deus populum suum, non ueterem sed nouum, non Iudaicum, sed Christianum, ut comedat fructus agrorum, ut sugat mel de petra, oleumque de saxo durissimo. Super istam terram Paulus apostolus mansionem constituerat, quando de se sibique similibus dicebat: Nostra conuersatio in celis est . Quid est enim terra excelsa nisi uita spiritualis, uita sancta, uita honesta. Sunt quidam qui gloriantur in ciuitate, in cliuo alicuius ardui loci posita, quia ciuitas talis  cadentibus pluuiis lauatur sordibus suis, et habet inde non solum uias mundiores, sed et auram salubriorem. uituperant quoque ciuitates in imo positas, propter sordes et sordium fetores, et eris exinde corruptiones, quia ciuitates, inquiunt, tales per fetores suos deuorant habitatores suos. Sed quid prodest tibi corporali habitatione manere in sublimitate locorum, si praua conuersatione uerseris in profundo uitiorum? Preterit namque figura mundi, nec aliquid permanet, sed totum et cito defluit bonum, malumque presentis seculi. Non est ergo magnipendendum ubi maneas, sed totis uiribus contende, ut uitam Deo dignam ducas.

Constituit, ait, eum super excelsam terram, ut comederet  fructus agrorum. Qui sunt agri isti nisi sacri libri? Qui sunt fructus agrorum nisi sensus sententieque librorum? Singuli libri sunt singuli agri, scilicet Genesis, Exodus, Leuiticus, Numeri, Deuteromium, et ceteri libri ueteris Testamenti: Mattheus, Marcus, Lucas, Ioannes, et alii libri Noui Testamenti. Illi namque proferunt hordeum propter asperitatem et duritiam littere; isti, frumentum propter lenitatem et teneritudinem spiritualis intelligentie. Si displicet tibi fructum legendo colligere de illis, saltem placeat colligere de istis, id est si libros ueteris Testamenti legere detrectas, saltem libros Noui Testamenti legere et scire contendas; si despicis hordeum, mete frumentum. Scias agros istos scilicet libros diuinos ab optimis agricolis per multos labores  bene cultos, id est a perfectis doctoribus per multas afflictiones, uigilias, lectiones, meditationes, disputationes emendatos, bene glossatos et expositos. Alii laborauerunt et tu, intra labores eorum mete fructus agrorum, lege sententias librorum. Si uerbis meis acquiescere uolueris, Dominus reget te, et nichil tibi deerit, quia in loco pascue te collocabit . Si uero nolueris, appropinquabit usque ad portas mortis anima tua, omnem escam abominata . Caue quoque ne comedas siliquas porcorum, ne uidelicet delecteris in figmentis petarum, siue sordibus uitiorum. Diuinorum librorum fructus collige, et ex illis impinguare et dilatare. Illic inuenies fructum, ut alio in loco iam diximus, honeste occupationis, fructum intime deuotionis, fructum  superne contemplationis. Sunt et alii libri spiritualium bonorum fertiles, fructus prebentes uberes, fructus salutares. Uniuersitas namque creature quasi quoddam corpus est bibliothece. Sed quemadmodum si laicus bibliothecam nouam bene compositam, bene scriptam, auro diuersisque coloribus pictam et illuminatam inueniat, aperiat, inspiciat, et litteras laudet, aurum coloresque commendat, sed tamen quid in ipsa sapientie contineatur minime cognoscit; sic homo bestialis tenebris ignorantie cecatus, mundum istum specie tenus considerans, laudat altitudinem celi, latitudinem terre, claritatem celestium luminarium, uiriditatem germinum, diuersitatem quorumlibet animantium, moles montium, tractus fluminum, sed tamen quid  in ipso diuine cognitionis lateat non aduertit. uir enim insipiens non cognoscet, et stultus non intelliget hec . Non agnoscit in creaturis omnipotentiam Creatoris, que tot et tanta de nichilo fecit, nec sapientiam, que tam pulchre facta disponit, nec benignitatem, que tam utilia dedit. Nos autem, fratres, delectemur, in factura Dei, et in operibus manuum eius exsultemus. Cum autem dicit, ut sugeret mel de petra, oleumque de saxo durissimo, duo ponit petram et mel, et iterum duo saxum et oleum. Petra secundum traditiones Doctorum nostrorum saxo est minor, saxoque fragilior, et saxum petra maius, petraque durius. Petra et saxum Christum significant. Sed petra significat Christum in sinu  matris, saxum uero significat Christum in dextera Dei Patris. Petra Christus in mundo, saxum Christus in celo. uis uidere Christum petram paruam? uide eum in cunis latitantem, uel in sola Iudea predicantem. uis uidere Christum saxum magnum? uide eum ad dexteram Patris sublimatum, ad terminos terre per fidem in cordibus credentium dilatatum. Hic est lapis, de quo scriptum est: Lapis abscissus de monte sine manu hominis factus est mons magnus, et impleuit terram . uis uidere Christum petram fragilem? uide uagientem, esurientem, sitientem, lassescentem, algentem, lacrymantem, flagellatum, mortificatum. uis uidere Christum saxum durissimum? uide quod Christus resurgens ex mortuis iam non moritur, mors illa ultra non dominabitur; quod enim  uiuit, uiuit Deo . Mel de petra significat gratiam redemptionis. Oleum autem de saxo durissimo gloriam beatitudinis. Sicut namque mel pre omnibus, que comeduntur palato dulcius sapit, sic gratia redemptionis pre omnibus, que in presenti seculo possunt homini in cordibus electorum dulcescit. Et quomodo oleum cunctos liquores excellit, sic gloria beatitudinis, que summum est bonum, bona cuncta superat et excedit. Debemus itaque, fratres, esse constituti super excelsam petram per eminentiam uirtutum, comedere fructus agrorum lectionem Scripturarum, et per contemplationem creaturarum sugere mel de petra, suscipiendo gratiam redemptionis oleumque de saxo durissimo, sperando gloriam beatitudinis. Ad quam nos perducere  dignetur qui uiuit et regnat, etc.



SERMO XXIII. Ad sacerdotes in synodo.

Ite angeli ueloces, ad gentem conuulsam et dilaceratam, ad populum terribilem, post quem non est alius, gentem exspectantem et conculcatam, cuius diripuerunt flumina terram eius . Ecce, fratres karissimi, diuinum nobis officium iniunctum: ecce cura, sollicitudo laborque sacerdotum. Ecce pium, sed periculosum onus illis impositum. Ite, angeli ueloces. Admonet nos hoc in loco sermo propheticus, imo diuinus, ne ministerium nobis diuinitus iniunctum contemnamus, ne sanctum onus deiiciamus, ne gentem ad imaginem et similitudinem Dei formatam, pretioso sanguine Christi redemptam, nobis  commissam negligamus, ne per culpam temporalem ad eternam defluat damnationem, ne  non solum in illa fiat peccatum propter ipsius delicta propria, sed et in nobis fiat supra modum peccans peccatum propter delicta aliena. Reddituri namque sumus rationem non solum de nobis, sed etiam de animabus nobis commissis, nisi illis instanter annuntiauerimus uerbum salutis. Audiamus igitur attentius quod nobis diuinitus dicitur: Ite, angeli ueloces, ad gentem conuulsam. Sacerdotes sunt angeli, sicut quodam loco Scriptura innuit dicens: Labia sacerdotis custodiunt sapientiam, et legem requirent ex ore eius, quia angelus Domini exercituum est . Ergo si sacerdotes Domini sumus, etiam  ex ipso officio angeli, id est nuntii sumus, et populo ea que Dei sunt nuntiare debemus. Ite, angeli ueloces, ad gentem conuulsam. Duobus modis probatur humana natura Deo inherere, et in ipso radicem habere, secundum hoc uidelicet quod facta est, ut alio loco iam diximus, ad imaginem Dei, in eo quod uerum potest cognoscere; et secundum hoc quod facta est ad similitudinem Dei in eo quod potest bonum diligere. His enim modis non solum humana, uerum et angelica creatura Creatori coniuncta dignoscitur, dum et cognitione eius sapientiam contemplatur, et dilectione beatitudine eius iugiter fruitur. His duobus modis uitat malum, quia et per cognitionem ueritatis, quam habet in diuina sibi originaliter insita imagine, pellit errorem; et per amorem  uirtutis, quam habet in diuina similitudine, odit iniquitatem. Subintrauit autem in naturam humanam per suggestionem diabolicam ignorantia, et euellit in homine radicem diuine cognitionis, et uenit concupiscentia, et eradicauit plantam dilectionis.

Gens itaque quelibet impia a diuinis et celestibus bonis per culpam elongata, duobus precedentibus bonis in bono primum plantata, duobus succedentibus malis deinceps recte monstratur et uocatur a bono conuulsa. Ite ergo, angeli ueloces, ad gentem conuulsam, et non solum conuulsam, sed et dilaceratam. Conuulsam a bono, dilaceratam in malo. Humana namque natura postquam a bono uellitur, statim in malo dilaceratur multipliciter, dum diuersis uitiis et peccatis ad damnationem pertrabuntur  diuersi: alii per superbiam, alii per inuidiam, alii per iram, alii per acediam, alii per auaritiam, alii per gulam, alii per luxuriam, alii per usuram, alii per rapinam, alii per furtum, alii per falsum testimonium, alii per periurium, alii per homicidium, alii uidendo mulierem ad concupiscendum eam, alii dicendo fratri fatue, et per alia si qua sunt uitia siue peccata, intus uel foris, que propter presens compendium nec uolumus nec ualemus dinumerare. Ite igitur, angeli ueloces, ad gentem conuulsam et dilaceratam, ut per uestram predicationem in malo dilaceratam coadunetis, et a bono conuulsam replantetis. Ite, angeli, ite ueloces, ite ad gentem conuulsam et dilaceratam, ad populum terribilem post quem non est alius. Quandiu, fratres karissimi, homo nobilitatem,  elegantiam, ac pulchritudinem sue conditionis per iustitiam conseruat, speciosus esse forma comprobatur. Quando uero decorem pulchritudinis in semetipso per culpam fedat, statim deformis et horribilis inuenitur, dissimilis Deo, etiam similis factus diabolo. Heu! quam turpis, quam terribilis est populus iste! Alii in populo isto sunt deformiter nigri per cogitationem immundam, alii ceci sunt per ignorantiam, alii carent naribus per indiscretionem, alii lingua uel labiis per noxiam taciturnitatem, in aliis retrouersus est uultus per transacti criminis recordationem et delectationem, aliis solus remansit corporis truncus capite preciso per mentis alienationem, alii quoque carent brachiis perdito  fortitudinis rigore, alii carent pedibus amissa uirtutum perfectione, alii  dissipatis omnibus membris, id est uirtutibus, operibusque bonis dilaceratis peruenerunt usque ad portas mortis, sicut Psalmista ait: Dissipata sunt ossa nostra secus infernum .

Quid igitur, fratres? Si quis uideret populum corporaliter in hunc modum deformatum cateruatim coram se transire, alios cernens nigros, alios, ut supra dictum est, sine auribus, sine naribus, sine labiis, alios uersis retro uultibus, aut amputatis capitibus, manibus, brachiis, pedibus ac cruribus, solos truncos coram se rotantes, siue dissipata singillatim membra humana unum post aliud sequentia,  si quis, inquam, uestrum hec uideret, nonne quam citius se signo crucis premuniret aut fugeret, et clamaret nec se nec alium unquam uidisse talia? Quid ergo? Diebus Dominicis ac solemnibus populus uobis commissus a uobis curandus ad ecclesiam confluit, formam corporis componit, cultioribus ac diuersis coloribus tinctis uestibus se induit, et uos uiros ac mulieres in tanto fulgore contemplantes, forsitan gloriamini tales uobis subiectos, talibusque uos esse prelatos. Non est bona gloriatio uestra si in hoc gloriemini, et populus uobis commissus a bono conuulsus, in malo dilaceratus, diuersis uitiis atque peccatis terribilis inueniatur, fratres. uitam itaque diligenter attendite, mores considerate, et pulchritudinem eius, secundum ea que ad  interiorem hominem, non secundum ea que ad exteriorem pertinent iudicate; et erubescite, et dolete de ipso qui uobis est subiectus populo, si talem uideritis quem hic auditis, gentem scilicet conuulsam et dilaceratam, populum terribilem post quem non est alius, quia uestra forsitan est culpa, uestra negligentia, uestra desidia; qui talis est, eo quod non annuntiastis ei peccata sua, scelera sua. Ite igitur, angeli ueloces, ad gentem conuulsam et dilaceratam, ad populum terribilem post quem non est alius. Ite, angeli, quia uestrum officium, ite, ueloces, ne mora uestra generet periculum. Ite ad gentem conuulsam et dilaceratam, ad populum terribilem post quem non est alius, ut per uestram predicationem adipiscatur remedium: Nolite sedere cum consilio  uanitatis, nolite cum iniqua gerentibus introire. Odite Ecclesiam malignantium, et cum impiis nolite sedere . Quid igitur? Potest etenim aliquis uestrum tacitus cogitare, uel manifestius respondere dicens: Tu prohibes nos, exemplo Psalmiste posito, ad tales ire, et nonne Dominus ad tales nos dirigit ubi dicit: Ite, ueloces, ad gentem conuulsam et dilaceratam, ad populum terribilem post quem non est alius. Intendite, ubi Dominus ait: Ite, angeli ueloces ad gentem conuulsam et dilaceratam, ad populum terribilem post quem non est alius: ibi uobis officium iniungitur, et preceptum datur impiis predicandi. Hic uero ubi dicimus, nolite sedere cum consilio uanitatis, nolite cum iniqua gerentibus introire.  Odite Ecclesiam malignantium; cum impiis nolite sedere. Hic, inquam, uobis continuo prohibetur licentia cum impiis peccandi.

Ite igitur, angeli, predicando, nolite ire peccando. Ite ad populum terribilem, ut uerbo salutis illum speciosum forma faciatis; nolite ire, ut deformitate peccati illius uosmetipsos illi similes efficiatis. Christus cum peccatoribus manducauit, ut illos in bono sibi coniungeret, sed non manducauit cum eis, ut illis in malo semetipsum sociaret. Sicut Christus fecit, ita facite, sicut non fecit, nolite facere. Ite, angeli, ite, ueloces. Quam ueloces? tam ueloces ut in uia neminem salutaueritis , et si quis uos salutauerit, non respondeatis illi . Non quod salus omnibus non oranda, sed ut his  uerbis Spiritus sanctus innuat quam ueloces, quam expeditos esse sacerdotes in predicatione salutis oporteat: Quasi dicat: Predicate uerbum, instate opportune, importune, arguite, obsecrate, increpate in omni patientia , et nolite differre uerbum de die in diem, de Dominica in Dominicam, de festo in festum, sed diebus saltem Dominicis et festiuis populo pro consuetudine in ecclesia congregato non sufficiat uobis tantum missas celebrare, non sufficiat pro domino apostolico, et singulis ordinibus generalem orationem facere, uel festa sequentis hebdomade nuntiare, sed magis populum castigate de malo, erudite et informate in bono, penam peccatoribus uenturam, et gloriam iustis reseruatam illis declarate.

 Ite, angeli. Ite, ueloces. Quis enim si uerbum salutis populo predicare de Dominica in Dominicam distuleritis, quis, inquam, sciuit an tunc uiuentes, an sani, an presentes eritis? Sed et si uos uiuentes sanos ac presentes esse contingat, quis scit an aliquis tunc aberit qui prius presens fuit, et amplius consilium anime sue non audiens, morte inopinata et subita preuentus, non abluens culpam rapiatur ad penam? Nonne Deus iuste sanguinem huiusmodi hominis de manibus uestris requiret? Ite ergo, angeli ueloces, ad gentem conuulsam et dilaceratam, ad populum terribilem post quem non est alius. Quid est quod dicitur post quem non est alius? Nunquid post hunc populus non est nasciturus, uicturus, bona malaque facturus? Est utique. Quid est ergo  quod dicitur, post quem non est alius? Id est nullus ante iudicem summum illo deterior, nullus per culpam turpior, nullus terribilior. Tres sunt populi: Christianus, Iudaicus, gentilis. Qui utcunque igitur in populo Christiano nomine tenus Christiani sunt, sed per iniustitiam diabolo seruiunt, Iudeis siue paganis sunt terribiliores, ex quo per iniquitatem sunt deteriores. Quanto namque per gratiam adiuti facilius, si uellent, possent in iustitia permanere, tanto grauius offendunt, dum a culpa nolunt abstinere, quia cui plus committitur, plus ab eo exigetur; et quanto gradus altior, tanto casus grauior; et plus peccauit diabolus in celo, quam homo in paradiso: Et seruus, sciens uoluntatem domini sui  et non facit, plagis uapulabit multis; seruus autem nesciens eam uapulabit paucis .

Igitur sicut Dominus ciuitatibus, in quibus plurimas uirtutes fecerat, eo quod penitentiam non egissent, exprobrauit dicens: ue tibi Corozain! ue tibi Bethsaida! quia si in Tyro et Sidone facte essent uirtutes que facte sunt in uobis, olim in cilicio et cinere penitentiam egissent. uerumtamen dico uobis, Tyro et Sidoni remissius erit in die iudicii quam uobis. Et tu, Capharnaum, nunquid usque ad celum exaltaberis? Usque ad infernum descendes, quia si in Sidoniis facte fuissent uirtutes que facte sunt in te, forte mansissent usque in hunc diem. uerumtamen dico tibi quia terre Sidoniorum remissius erit in die iudicii quam tibi . Sic et huic falsorum  Christianorum populo per diuersas impietates deprauato, terribili facto, longe a diuina similitudine quodammodo secundum suam nequitiam remoto, sic, inquam, ei potest exprobrari ut dicatur ei: ue tibi, popule nequam, popule mendax, popule apostata, qui male uiuendo Filium Dei conculcas, qui sanguinem testamenti pollutum ducis in quo sanctificatus es, et Spiritui gratie contumeliam facis! Melius enim erat illis non cognoscere uiam iustitie, quam post agnitionem retrorsum conuerti ab eo quod illis traditum est sancto mandato . Contigit enim eis et illud ueri Prouerbii: Canis reuersus ad suum uomitum, et sus lota in uolutabro luti . Sed et quomodo populus iste seipso deterior uel terribilior esse possit, aut populo malo post nos futuro  minime uidemus? Nam et in ipsum pondus malorum, ore prophetico prolatum, uidetur esse profusum quo dicitur: ue qui dicitis malum bonum, et bonum malum, ponentes tenebras lucem, et lucem tenebras, ponentes amarum in dulce, et dulce in amarum! ue qui sapientes estis in oculis uestris, et coram uobismetipsis prudentes! ue qui potentes estis ad bibendum uinum, et uiri fortes ad miscendam ebrietatem. Qui iustificatis impium pro muneribus, et iustitiam iusti aufertis ab eo . Multa, fratres karissimi, sunt, que causa breuitatis pretermittimus, que de his omnibus adhuc dici possent. Ite, angeli ueloces, ad populum terribilem, post quem non est alius. Sequitur ad gentem exspectantem et conculcatam. Quid exspectat? uestrum uerbum, uestrum exemplum,  uestrum patrocinium, et diuinum per uestram sollicitudinem et administrationem auxilium et donum. uestrum exspectat uerbum, ut erudiatur; uestrum exemplum, ut informetur; uestrum patrocinium, ut defendatur; diuinum per uestram sollicitudinem et administrationem auxilium et donum, ut a malo liberetur et in bono iustificetur. Et conculcatam. Quis conculcauit eam? Uniuersi demones, qui iugiter anime eius dicunt: Incuruare ut transeamus per te. Praui etenim, et qui celestia spernunt, et ad terrena se deflectunt, demonibus iter se conculcandi et pertranseundi tribuunt. Sequitur:

Cuius diripuerunt flumina terram eius. Que sunt ista flumina terram male uiuentium diripientia? Ubi  uitia cum impetu sunt fluentia, et malos ad tormenta trahentia. Que est terre direptio, nisi uirtutis cuiuslibet dissipatio? Flumina ergo malorum terram diripiunt, cum uitia uirtutes eorum auferunt. Aufert enim superbia humilitatem, ira pacem, inuidia caritatem, acedia spiritualem exsultationem, auaritia largitatem, luxuria continentiam. Ite, angeli ueloces, ad gentem conuulsam et dilaceratam, ad populum terribilem, post quem non est alius, ad gentem exspectantem et conculcatam, cuius diripuerunt flumina terram eius.

In tempore illo deferetur munus Domino exercituum a populo diuulso et dilacerato: a populo terribili post quem non fuit alius; a gente exspectante et conculcata, cuius diripuerunt flumina terram eius. In  illo, inquit, tempore deferetur munus Domino . In quo tempore? Cum uidelicet ieritis ad populum istum ad quem mittimini, et illum a supradictis malis per uestram predicationem curaueritis. Quod munus deferetur? Munus gratum, holocaustum medullatum, uotum internum, et deferetur ad locum nominis Domini ad montem Sion, id est in sanctam Ecclesiam. Ite igitur, angeli ueloces, et populo terribili predicate, ministerium uestrum implete. Quod si feceritis, bonum gradum uobis acquiretis. Det uobis et nobis huius rei gratiam, qui promittit gloriam iehsu Christus Dominus noster, qui uiuit et regnat, per omnia secula seculorum. Amen.



SERMO XXIu. In Natiuitate Domini.


Domine, miserere nostri; te enim exspectauimus. Esto brachium nostrum in mane, et salus nostra in tempore tribulationis . Deus fons et origo boni totius, sine cuius suffragio nec bonum possumus habere, nec malum ualemus euadere, nec consequi iustitiam uel gloriam, nec culpam uitare nec penam; ipse iugiter a nobis est exorandus, ipse iugiter reclamandus, ut ipsius suffragante gratia et a malo liberemur, et in bono confirmemur. Legimus in uerbis Isaie prophete quod ipse Isaias pro populo Iudaico, exigentibus peccatis, a Sennacherib intra muros Ierusalem obsesso orauit dicens: Domine, miserere nostri; te enim exspectauimus; esto brachium nostrum in mane, et salus nostra in tempore tribulationis. Timebant enim Iudei, ut,  illucescente mane, ipse Sennacherib urbem aggrederetur, et sic ciuitas caperetur. Populus Iudaicus in Ierusalem constitutus electorum significat populum in diuine pacis uisione collocatum. Sennacherib et eius exercitus, populo Dei dirus inimicus, diabolum designat, multitudinemque demonum ac prauorum hominum. uenit Sennacherib cum exercitu suo, et Iudeos in Ierusalem consistentes expugnare conatur, dum diabolus cum multitudine malignorum spirituum, et peruersorum hominum ueros diuini nominis confessores in diuine pacis uisione quiescentes per multas tentationes aggreditur, et eos per quamlibet culpam a securitate sue quietis, et a statu rectitudinis subuertere molitur. Erant duo  muri in Ierusalem, murus superior siue interior, murus inferior uel exterior. Sic in spirituali conuersatione fidelium duo sunt precipua munimenta quasi duo muri, dilectio scilicet et actio: dilectio murus interior, actio murus exterior; sed nichil ualet ad salutem murus exterior, nisi interior diligenter custodiatur. Quid namque prodest operis exhibitio, si desit cordis dilectio? Quid ualet panem esurienti porrigere, potum sitienti dare, hospitem colligere, nudum operire, infirmum uisitare, ad inclusum carcere ire, diuersarum orationum uerba fundere, laudibus diuinis os aperire, missas celebrare, quelibet sacramenta Dei tractare et eis communicare, et quelibet huiusmodi facere, si negligas uel contemnas mandatum dilectionis obseruare? Sunt qui  multa pauperibus erogant, multa sanctorum loca, sub obtentu redimende proprie prauitatis et promerende beate retributionis, peregrinando uisitant et alia bona multa faciunt, sed semetipsos nichilominus male uiuendo sceleribus inuoluunt. Isti frustra sua pro Deo tribuunt, quandiu Deo semetipsos auferunt. Nam si tua das Deo, teipsum diabolo, non est equa partitio. Deus hominem fecit et redemit et ideo debet totum hominem possidere, et ab ipso fructum bone cogitationis, locutionis, et actionis colligere, et propterea non debes dare diabolo quod debes Deo.

Quilibet ergo praui, sicut temporalia bona Christo in suis membris student dare, sic semetipsos Christo, Christum super omnia, et proximum sicut seipsos  diligendo debent offerre; et sic ciuitas eorum, duplici muro munietur: muro interiori per dilectionem, exteriori per operationem. Si uero interiorem, id est dilectionem contingat deesse, exterior, id est operatio hostium impetum non ualet sustinere. Domine, miserere nostri. Miseretur Deus hominis, quando hominem a malo liberat, et in bono confirmat; et sic a malo liberando, et in bono confirmando iustificat. Miserere igitur, Domine, nostri per iustificationem. Non enim possumus habere iustitiam, nisi nobis illam dones per gratiam. Te enim exspectauimus. Qui in Deum sperat, Deum per spem exspectat. Qui enim minime sperat, minime exspectat; sed per miseram conscientiam diuinam fugit presentiam.  Nec Deo querit presentari, dum ab eo timet condemnari. Domine, miserere nostri per iustificationem, te enim exspectauimus per spem. Esto brachium nostrum in mane, et salus nostra in tempore tribulationis. Unum sensum habet quod premittit brachium, et quod subiunxit salus: et unum sensum habet quod dicit in mane, et quod addit in tempore tribulationis. Esto, Domine, brachium nostrum, et salus nostra, ut nos liberes a malo, et confirmes in bono. Si tu fueris brachium nostrum, si salus nostra, ab hostibus nos impugnantibus liberabimur, et in conuersatione bona sicut illi antiqui in urbe Ierosolymitana saluabimur. In mane, in tempore tribulationis. Possumus tribus modis distinguere quod dicit mane, siue tempus tribulationis. Primum mane  siue tempus tribulationis est post discessum noctis hodierne solemnitatis; secundum post horam mortis; tertium post cursum seculi presentis. Sed mane hodierne festiuitatis, mane Dominici natalis quomodo dici potest tempus tribulationis, cum omnibus uideatur esse tempus exsultationis? Sed si subtiliter perspiciatur, est quibusdam tempus tribulationis, quia tempus tentationis, dum diabolus per spectacula uanitatis; et superfluitatem comestionis et potationis et multiplicis dissolutionis multis tendit laqueos precipitationis. Quanto igitur diabolus in diebus solemnibus instantius querit occasionem, et facilius inuenit tentandi facultatem, tanto quisque ad resistendum debet semetipsum preparare cautiorem et fortiorem, ne cum filii Dei congregati fuerint  in unum, superueniens Satan aliquem eorum per culpam corrumpat, et filium damnationis faciat. Quemadmodum ergo diximus, quando est tempus festiuitatis, tunc est tempus tentationis, et quandiu est tentationis tempus, tandiu est tempus tribulationis. Esto igitur brachium nostrum, Domine, et salus nostra in die tribulationis, ne diabolus ciuitatem sanctam per tentationem frangat, fideles tuos per iniquitates captos abducat. Secundum mane siue tempus tribulationis est post horam siue etiam in ipsa hora mortis. Quandiu homo uiuit quodammodo in nocte est, quia non cognoscit multa, que post mortem cogniturus est. Sicut namque dicit Salomon: Sunt iusti, atque sapientes, et opera eorum in manu Dei sunt. Et tamen nescit homo utrum amore an odio  dignus sit, sed omnia in futurum seruantur incerta, eo quod uniuersa eque eueniant iusto et iniusto, bono et malo, immolanti uictimas, et sacrificia contemnenti. Sicut bonus sic et peccator, ut periurus, ita et ille, qui uerum deierat . Et item: Nescit homo finem suum; sed sicut pisces capiuntur hamo, sic homines capiuntur in tempore malo, cum eis extemplo superuenerit . Et apostolus Paulus: Nihil mihi conscius sum, sed non in hoc iustificatus sum. Qui autem iudicat me, Dominus est .

Tegitur ergo homo, nocte magne ignorantie omnibus diebus uite sue. In morte uero dies illi cognitionis oritur, quia recedente anima de corpore et premium et meritum suum simul et clare contemplatur.  In istius diei matutino multum est timendum humano spiritui, ne a crudeli Sennacherib impetatur, et pro peccatis suis ad terram ultimam, ad infernum uidelicet abducatur. In morte namque solet diabolus miseram animam cum suis satellitibus circumdare, et undique coangustare, et si licentia sibi detur, ad istam terram prosternere. Domine, esto brachium nostrum in hoc mane, salus nostra in tempore tante tribulationis. Tertium mane siue tempus tribulationis est dies uniuersalis resurrectionis. Quandiu namque genus humanum in presenti seculo demoratur, magna nocte ignorantie tegitur. Nondum enim scire potest quandiu mundus subsistat, uel quando finem accipiat; nondum nouit qui sint saluandi, qui damnandi; nec uidet premia bonorum,  nec penas malorum; nec concio sancte Ecclesie contemplatur per speciem quod credit per fidem; nec adhuc uidet rem ad quam tendit per spem; sed in generali resurrectione recedente nocte presentis ignorantie illucescet dies cognitionis perfecte, quando, congregatis omnibus creaturis rationalibus, Deum uidebit omnis oculus, quando Deus illuminabit abscondita cordis nostri. Tunc ueniente Domino cum omnibus sanctis suis erit lux magna, quia erit lux lune sicut lux solis, et lux solis erit septempliciter sicut lux septem dierum, in die qua colligauerit Dominus uulnus populi sui, et percussuram plage eius sanauerit . uox dici illius reprobis amara, tribulabitur ibi fortis . Dies ire damnandis erit dies illa, dies tribulationis et angustie,  dies calamitatis et miserie, dies tenebrarum et caliginis, dies nebule et turbinis, dies tube et clangoris. In die illa interficiet et disperdet de ciuitate sancta Dauid, Rex noster, Saluator noster omnes peccatores terre, quando uidelicet dicet eis: Discedite a me, maledicti, in ignem eternum, qui paratus est diabolo et angelis eius . Ab hac auditione mala, qua usque ad illam horam nulla unquam impiis peior fuit, nec deinceps erit, ab hac, inquam, iusti non timebunt quibus dicetur: uenite, benedicti Patris mei, percipite regnum quod uobis paratum est ab origine mundi . In die illa Saluator noster, cuius nomen terribile est impiis, sanctum sanctis, misericordiam et iudicium cantabit , misericordiam bonos saluando, iudicium malos condemnando.  Et honor regis, quo bonos saluabit, iudicium diliget , quo malos condemnabit, et duo que Deus uno et eterno uerbo locutus est semel complebuntur , quia potestas Dei erit ad reprobos puniendos, et tibi, Domine, misericordia , ad iustos glorificandos, quia tu reddes unicuique iuxta opera sua . Tunc cum tradiderit Filius regnum Patri finis erit, id est consummatio omnium , cum euacuauerit omnem principatum, et potestatem, et uirtutem , ut amplius non dominetur spiritus spiritui, angelus angelo, uel homo homini. Esto, Domine, brachium nostrum in mane, et salus nostra in tempore tribulationis. In primo mane, id est in die solemnitatis hodierne nos libera a diabolica tentatione; in secundo,  id est in hora mortis, nos libera a diabolica infestatione; in tertio, id est in die resurrectionis, nos libera a perpetua damnatione. Esto ubique brachium nostrum, salus nostra, ut nos a malo liberes, et in bono salues, et largiendo nobis gloriam, quam nec oculus uidit, nec auris audiuit, nec in cor hominis ascendit , quam preparasti diligentibus te, in qua uiuis et regnas Deus, per omnia secula seculorum. Amen.



SERMO XXu. In festiuitate cuiuslibet sancti, et precipue Augustini.

Asperges me, Domine, hyssopo, et mundabor . Dauid rex et propheta tribus grauibus maculatus peccatis: adulterio, quando peccauit cum Bersabee;  traditione, quando Urie dedit litteras mortis sue: homicidio, quando Ioab, predictum Uriam secundum preceptum regis in loco ubi bellum erat fortissimum posuit, et ipse Urias percussus occubuit. Ipse, inquam, Dauid postquam se peccasse intellexit, psalmum penitentialem in quo uersiculus iste continetur composuit, et in ipso de transgressione se a Deo mundari suppliciter supplicauit: Asperges me, Domine, hyssopo, et mundabor. Herba hyssopus, de qua in testamento ueteri aspersorium componebatur, quo res quelibet mundanda aspergebatur et mundabatur, quot in se habet proprietates, tot spiritualium rerum pre se fert significationes. Aliquot igitur eius proprietates decreuimus secundum ordinem disponere, et sic mysticas earum significationes  exponere. Scimus hyssopum in occulto terre radicem figere, foras de terra exire, sursum crescere, ramos multiplicare, folia producere, uirescere, calidum natura, paruum, et purgatiuum esse, grana seminis, et hyacinthini coloris flosculos, et ex ipsis flosculis redolentiam habere. Hec omnia spiritualiter iusto isti sancto, uidelicet Augustino, cuius hodierna die solemnia celebramus conueniunt. Radix, que principium est rei crescentis, fidem significat cordis, que est origo cuiuslibet uirtutis, uel boni operis ex ipsa nascentis. Egressio germinis confessionem significat oris. Sic radix significat fidem cordis, exitus germinis confessionem oris. Corde enim creditur ad iustitiam, ore autem confessio fit ad salutem . Quod uero hyssopus crescit  sursum, figurat spem supernorum bonorum, per quam superna sapimus bona, et querimus, et ad ea per desiderium properamus. Multiplicatio ramusculorum multiplicationem exprimit uirtutum ex un fide quasi ex una radice prodeuntium. Folia que foris ipsam rem de qua crescunt uestiunt, bona opera designant, que iustum extrinsecus honeste et decenter tegunt. uiror hyssopi perpetuam significat in iusto iustitie conseruationem, siue celestis eternitatis amorem. Naturalis hyssopi calor dilectionem Dei et proximi, qua iustus Deum super omnia et proximum sicut semetipsum diligit, figurat. Quasi quodam namque calore calet, dum utraque feruet dilectione. Paruitas hyssopi humilitatem exprimit iusti. Iustus etenim humilitatem imitatur hyssopi,  dum altiora se querere non presumit, sed humilibus consentit. Purgatiuam habet uirtutem per predicationem. Sicut enim hyssopus ipso utentium purgat pectora, sic predicator adiuuante manu summi Medici audientium se mundificat corda. Habet etiam grana per sane doctrine uerba, que in cordibus audientium seminata producunt, cooperante gratia germen iustitie, et reddunt fructum glorie. Habet flosculos hyacintini coloris, dum exercet uirtutes, et exhibet opera conuersationis celestis uite. Spargit odorem, dum per bonam famam bonus odor est Christi in omni loco. Habet itaque iustus noster patronus noster, cuius hodie solemnia celebramus, admodum hyssopi radicem per fidem,  germen egrediens per fidei confessionem, erectionem per spem, plures ramos per uirtutum multiplicitatem, folia per bonam actionem, uirorem per perseuerantem conseruationem iustitie, et perpetuum amorem eterne patrie. Calidus est per dilectionem, paruus est per humilitatem, purgatiuus per predicationem. Hyacinthinum habet colorem per celestem uitam, grana per sanam doctrinam, redolentiam per bonam famam. Hoc hyssopo quasi quodam aspersorio toties nos Deus aspergit, quoties doctrina et exemplo illius nos instruit et accendit. Et nos mundamur, lauamur, et super niuem dealbamur, dum eius eruditione et imitatione ab omni inquinamento carnis et spiritus purificati ad celeste premium subleuamur. Aspersorium igitur  hyssopi uita est iusti, aqua gratia, aspersio imitatio, mundatio iustificatio. Aspergat nos Deus hoc hyssope in tempore, ut cum ipso gloriemur in eternitate, qui uiuit et regnat, etc.



SERMO XXuI. De antiquo Iudeorum populo, et hodiernis iustis.

Beatus Paulus apostolus in Epistola sua loquens de populo Isrelitico, scilicet que bona, uel que mala eidem populo contigerint taliter subiunxit: Omnia in figura contingebant illis, scripta sunt autem ad correctionem nostram, in quos fines seculorum deuenerunt . Multa, fratres karissimi, dedit Deus bona populo illi, multa contulit beneficia. Patres eorum absque meritis elegit, eos in signis  et prodigiis multis et magnis de Aegypto, de fornace ferrea, de domo seruitutis eduxit. Precessit eos in columna nubis et ignis per desertum longo tempore, in quo non sunt attrita uestimenta eorum. Pane celesti pauit eos, aqua de petra potauit, circumduxit, et docuit, et custodiuit ut pupillam oculi sui. Sicut aquila prouocans ad uolandum pullos suos, et super illos uolitans expandit alas suas, sic assumpsit populum illum, et portauit eum in humeris suis. Dominus solus dux eius fuit, et non erat cum eo Deus alienus. Percussit coram eis reges magnos, et occidit reges fortes, Sehon regem Amorrheorum, et Og regem Basan. Et dedit terram eorum hereditatem, hereditatem Isrel populo suo, ut comederet fructus agrorum, et sugeret mel de petra, oleumque de saxo durissimo. Butyrum  de armento, et lac de ouibus cum adipe agnorum et arietum filiorum Basan, et hircos cum medulla tritici, et sanguinem uue biberent meracissimum. Non fecit taliter omni nationi, et iudicia sua non manifestauit eis . Deinde progressu temporis cum predictus populus legis precepta contemneret aspirando, excitauit Deus sanctos uiros qui in ipso erant, et prophetas constituit ut preuaricatores a culpa castigarent, et ad iustitiam reuocarent, et eidem populo aduentum dilecti Filii sui prenuntiarent. Denique cum aduenisset sacri plenitudo temporis, misit Deus Filium suum in terras ad oues que perierant domus Isrel: ut ipse pastor gregem suum pasceret, in brachio suo congregaret  agnos, et in sinu suo leuaret, fetas ipse portaret .

Ista magnalia, et multa alia, que dinumerare nec uolumus, nec ualemus, fecit illis Deus, que, sicut iam dictum est, in figura contingebant illis; scripta sunt autem ad correctionem nostram, in quos fines seculorum deuenerunt . Quecunque enim scripta sunt ad nostram doctrinam scripta sunt, ut per patientiam et consolationem Scripturarum spem habeamus . Secundum huius figure typum, fratres karissimi, non merito humano, sed gratuito dono elegit Deus Patres nostros in fide, sanctos uidelicet apostolos, quos uoluntarie genuit uerbo ueritatis, ut essent aliquod initium creature eius . Eduxit nos de Aegypto, quando eduxit de  paganismo, quando nos eduxit de tenebris gentilis infidelitatis in admirabile lumen suum, ut qui aliquando non eramus populus, nunc simus populus Dei; et qui non consecuti misericordiam; nunc misericordiam consecuti . Qui pascit, et qui portat nos in uia et uita presentis seculi sacramento corporis et sanguinis sui.

In hac uita precedit nos columna nubis et ignis, quia proponit ad confirmationem fidei claritatem et miracula sue diuinitatis, et ad exemplar bone operationis blandimentum et humilitatem humanitatis. In hac uia non atteruntur uestimenta nostra, quia uirtutes, et bona opera nostra usque in finem, si uolumus, per gratiam eius nobis custodiuntur illesa. In hac uia circumduxit nos Deus per bonam actionem,  et docet per Scripturarum lectionem, et custodit per gratie sue protectionem. Sicut aquila prouocans ad uolandum pullos suos, et super eos uolitans expandit alas suas, et assumpsit eos atque portauit in humeris suis. Quando enim expandit in cruce manus, ipse languores nostros tulit, et dolores nostros portauit , et exemplum patiendi monstrauit, ut, per passionem que est in tempore, ad gloriam uolare discamus que est in eternitate. In hac uia solus Deus dux noster est, et non est nobiscum Deus alienus, quia ipse solus per passionem suam torcular redemptionis humane calcauit, et de gentibus non fuit uir cum eo, quia sacerdos et leuita spoliatum et uulneratum preterierunt, et solus Samaritanus misericordia motus appropriauit, uulnera  eius alligauit infundens oleum et uinum, et imponens super iumentum duxit in stabulum, et curam eius egit . Subuersis hostibus multis et magnis, dedit terram nobis optimam, quia liberatos de potestate tenebrarum transtulit in regnum Filii dilectionis sue , regenerans nos in spem uiuam per resurrectionem Iesu Christi ex mortuis in hereaitatem incorruptibilem, et incontaminatam, et immarcessibilem, conseruatam in celis nobis, qui in uirtute Dei custodimur per fidem in salutem paratam reuelari in tempore nouissimo, quando fides nostra multo pretiosor auro, quod per ignem probatur, inuenietur in laudem, et gloriam et honorem in reuelatione Iesu Christi ; quando exsultabimus letitia inenarrabili  et glorificata. Sed et si legem aliquando preuaricemur, constituti sunt per Ecclesias rectores et doctores, qui de malo nos castigent, et in bono reforment. uenit et ipse filius frequenter ad nos, ut ad suum ouile, si in aliquo deuiamus reducat, et ibi sua protectione custodiat. Ecce quomodo consonant exemplaria ueritatis. Ecce qualia bona illis Deus contulit, qualia nobis, illis magna, nobis maiora.

Sed quid dicit de illis Scriptura diuina? Multis modis enarrat preuaricationes eorum in Aegypto, in deserto, in terra promissionis, duritiam cordis eorum, et incredulitatem, contentiones et murmurationes eorum contra Dominum, et Moysen seruum eius, et alios multos qui post eum populum illum  docuerunt. Cum enim persequeretur eos Pharao, leuauerunt filii Isrel oculos suos, et uiderunt Aegyptios post se, et dixerunt ad Moysen: Forsitan non erant sepulcra in Aegypto, ideo tulisti nos ut moreremur in solitudine. Quid hoc facere uoluisti, ut educeres nos ex Aegypto? Nonne iste est sermo quem loquebamur ad te in Aegypto, dicentes: Recede a nobis, ut seruiamus Aegyptiis: Multo enim melius est seruire eis quam mori in solitudine . In deserto quoque Sin murmurauit omnis congregatio filiorum Isrel contra Moysen et Aaron, et dixerunt: Utinam mortui essemus per manum Domini in terra Aegypti, quando sedebamus super ollas carnium, et comedebamus panem in saturitate. Cur induxistis nos in desertum istud, ut occideretis omnem multitudinem fame?   In Rapnidim, ubi non erat aqua ad bibendum, iurgatus populus contra Moysen ait: Da nobis aquam ut bibamus. Cur exire nos fecisti de Aegypto, ut occideres et nos, et liberos nostros, ac iumenta siti?  In Horeb fecerunt uitulum, et adorauerunt sculptile, et mutauerunt gloriam suam in similitudinem uituli comedentis fenum; obliti sunt Deum qui saluauit eos, qui fecit magnalia in Aegypto, mirabilia in terra Cham, terribilia in mari Rubro . Postquam autem profecti sunt de deserto Sinai, ortum est murmur populi quasi dolentium pro labore contra Dominum. uulgus quippe promiscuum, quod descenderat cum eis, flagrauit desiderio carnium, sedensque ac flens, iunctis sibi filiis Isrel ait: Quis dabit nobis ad uescendum carnes? Recordamur piscium  quos comedebamus in Aegypto gratis. In mentem nobis ueniunt cucumeres et pepones, porri quoque, et cepe, et allia. Anima nostra arida est, nichil aliud respiciunt oculi nostri nisi man .

Sed et decem exploratores ex illis duodecim, quos direxit Moyses ad explorandam terram promissionis, detraxerunt terre apud filios Isrel quam inspexerant, dicentes: Terra quam lustrauimus deuorat habitatores suos. Populus quem aspeximus, procere stature est. Ibi uidimus monstra quedam filiorum Enac de genere giganteo, quibus comparati quasi locuste uidebamur. Fleuerunt igitur filii Isrel, et murmurati sunt contra Moysen et Aaron, dicentes: Utinam mortui essemus in Aegypto, et non in hac  uasta solitudine! Utinam pereamus, et non inducat nos Dominus in terram istam, ne cadamus gladio, et uxores ac liberi nostri ducantur captiui. Nonne melius est reuerti in Aegyptum? Constituamus nobis ducem et reuertamur in Aegyptum . Core quoque, et concilium eius irritauerunt Moysen in castris Aaron sanctum . Ad aquas contradictionis uexatus est Moyses propter eos, quia exacerbauerunt spiritum eius . In Setim fornicatus est populus cum filiabus Moab, et initiatus est Isrel Beelphegor . Denique terram bonam ingressi contaminauerunt eam in idolis suis, et in cunctis abominationibus suis. Incrassatus est enim dilectus, et recalcitrauit: incrassatus, impinguatus, dilatatus, dereliquit Deum factorem suum, et recessit  a Deo salutari suo: Prouocauerunt eum in diis alienis, et in abominationibus ad iracundiam concitauerunt. Immolauerunt demoniis et non Deo; diis, quos ignorabant. Noui recentesque uenerunt, quos non coluerunt patres eorum. Dederunt Deo scapulam recedentes, et transgressi sunt leges eius pessime . Fornicata est super me Oolla, id est Samaria, et insaniuit in amatores suos, in Assyrios propinquantes, uestitos hyacintho. Principes et magistratus, iuuenes cupidinis; et in immunditiis eorum polluta est. Quod cum uidisset soror eius Oliba, que est Ierusalem, insaniuit et ipsa in amatores suos, et denudauit fornicationem suam in tantum ut plus esset impia quam gentes . Omnes itaque declinauerunt, simul inutiles facti sunt, non est qui  faciat bonum, non est usque ad unum , excepto semine sancto, quod perstitit in gente illa, quod non est excussum, quia benedictio Domini erat. Cumque mitteret Dominus seruos suos prophetas, ut fructus istius uinee acciperent, agricole, apprehensis seruis eius, alium ceciderunt, alium occiderunt, alium uero lapidauerunt. Iterum misit alios seruos plures prioribus, et fecerunt illis similiter. Nouissime autem misit ad eos Filium suum dicens: uerebuntur Filium meum. Agricole autem uidentes Filium dixerunt intra se: Hic est heres. uenite, occidamus eum, et habebimus hereditatem. Et apprehensum eum eiecerunt extra uineam, et occiderunt . Et quomodo contra supradicta beneficia reddidit mala generatio  praua et peruersa, populus stultus et insipiens, uideamus, fratres, et caueamus ne precepta Saluatoris transgrediendo illis configuremur, assimilemur, conformemur. Sunt multi uocati in sancta Ecclesia, pauci electi; multi sunt, qui exemplum illorum male uiuendo sequuntur, ambulantes in comessationibus et ebrietatibus, in cubilibus et impudicitiis, in contentione et emulatione, configurantur se, sicut ait beatus Petrus apostolus, prioribus ignorantie sue desideriis , qui post carnem in concupiscentia immunditie ambulant, damnationemque contemnunt, audaces, sibi placentes, sectas non metuunt introducere blasphemantes . Sed ue illis, ut ait Iudas apostolus, qui in uia Cain abierunt, et errore Balaam mercede effusi sunt, et in contradictione  Core perierunt. Hi sunt in epulis suis mane conuiuantes sine timore, semetipsos pascentes, nubes sine aqua, que a uentis circumferuntur, arbores autumnales, infructuose, bis mortue, eradicate, fluctus feri maris, despumantes suas confusiones, sidera errantia, quibus procella tenebrarum reseruata est in eternum . Isti sunt, secundum beatum Petrum apostolum, existimantes uoluptatem diei delicias coinquinationis et macule, deliciis affluentes, in conuiuiis luxuriantes, oculos plenos habentes adulterio et incessabili delicto, pellicientes animas instabiles, cor exercitatum auaritia habentes, maledictionis filii . De quibus Paulus terribiliter intonat dicens: Impossibile est eos qui semel sunt illuminati, gustauerunt etiam donum celeste, et participes sunt facti  Spiritus sancti, gustauerunt nichilominus bonum Dei uerbum, uirtutesque uenturi seculi, et prolapsi sunt, renouari rursus ad penitentiam, rursum crucifigentes sibimetipsis Filium Dei et ostentui habentes . Per perpetrationem etenim culpe amittunt donum gratie, et tales se faciunt, ut rursus quantum ad illos, non quantum ad misericordiam diuinam atque potentiam, ut inquam illis necessarium uideatur, rursus Filium Dei pro redemptione ipsorum crucifigi, et ostentui haberi. uoluntarie enim nobis peccantibus post acceptam notitie ueritatem iam non relinquitur pro peccatis hostia. Terribilis namque est quedam exspectatio iudicii et ignis emulatio, que consumptura est aduersarios . Non relinquitur, ait, hostia pro peccatis uoluntarie nobis peccantibus  post acceptam notitiam ueritatis. Una est enim uera, et perfecta, et sola hostia, caro Christi semel in passione oblata pro peccato generis humani; que amplius pro nullius peccato crucifigetur, aut patietur, quia Christus resurgens ex mortuis iam non moritur .

Quicunque igitur criminaliter aut damnabiliter peccant post acceptam gratiam baptismatis, pretium amittunt humane redemptionis, nec habent quid offerant pro peccato redemptionis iam facte, nec amplius faciende pretio amisso. Sicut nec genus humanum habuisset post peccatum parentis primi originale hostiam, quam pro ipso peccato originali uel pro suo actuali obtulisset, nisi illi Pater summe pietatis dilecti Filii sui assumptam  humanitatem ab omni peccati macula per diuinam potentiam mundificata ad offerendum gratis dedisset. Que uidelicet humanitas Christi in cruce semel oblata omnes tam precedentes quam sequentes ad uitam eternam predestinatos effusione sui sanguinis culpa lauit, et eterno Patri, Ade debitum soluens, reconciliauit. Una est ergo redemptionis hostia, qua amissa non relinquitur nobis altera. Sed quamuis ista tam grauia et terribilia sunt peccantibus, non est tamen impossibile apud Deum omne uerbum . Potest etenim misereri, et miseretur labentis, et ad eum penitendo reuertentibus in hoc etiam tempore post amissam baptismi gratiam remittit culpam. Sed licet peccantibus penitentibus nunquam longinqua  sit diuina miseratio; omnibus tamen formidanda est post acceptam gratiam culpa, quia terribilis imminet sententia contemptoribus gratie, sicut ex eiusdem uerbis Apostoli intelligi potest. Ait enim: Irritam quis faciens legem Moysi sine miseratione duobus uel tribus testibus moritur. Quanto magis deteriora putatis mereri supplicia qui Filium Dei conculcauerit, et sanguinem testamenti pollutum duxerit in quo sanctificatus est, et spiritui gratie contumeliam fecerit?  Si sermo ueteris Testamenti, qui per angelos dictus est, factus est firmus, et omnis preuaricatio accepit iustam mercedis retributionem: quomodo nos effugiemus si tantam neglexerimus salutem?  Non igitur nos configuremus illis in preuaricatione, ne similes illis efficiamur in damnatione, sicut quidam  in hoc tempore prauitatem illorum imitantes, et correptionem Scripturarum contemnentes, tot et tantis sceleribus se inuoluunt, ut merito de ipsis dici possit, quod ipsi sint in quos non solum deuenerunt fines seculorum, sed etiam uitiorum, non quod post eos non erunt uitia, sed quod minime ualeat unquam grauius aut deterius ebullire uitiositas humana. Nec intelligunt quam districte, quam diligenter seruanda sit sanctimonia, cum scriptum sit quod etiam in cogitatione impii erit interrogatio, nec sit allata pax in natiuitate Saluatoris, nisi hominibus bone uoluntatis . Non solum enim in conspectu Dei purificandus est riuulus operis uel sermonis, sed et fons intime cogitationis. Si autem neglexerimus secundum ea que propter nostri scripta  sunt correptionem corrigi, timeamus cum illis antiquis contemptoribus condemnari. Scitis, fratres, multiplices penas illis propter iniquitatem eorum fuisse illatas. Alii gladiis sunt occisi, alii celesti igne combusti, alii terra glutiente absorpti, alii morsibus serpentum necati, alii Domino aliis modis percutiente mortui. In terra promissionis precepta Dei transgredientes a gentibus sepe sunt seruituti subiecti. Denique de terra sua penitus euulsi, dispersi sunt per multas regiones, et continue seruituti subditi, et  a fide Saluatoris exclusi et perpetue damnationi deputati sunt. Non igitur efficiamur similes in culpa, ne simul cum illis cruciemur in pena. Timeamus Dominum Deum nostrum, qui eduxit nos de Aegypto infidelitatis,  et dedit nobis iucunditatem eterne dulcedinis, et dedit nobis domos per bonam conseruationem, hortos, uineta, oliueta per uirtutum et bonorum operum fructificationem, et satiat nos per spiritalis gratie refectionem. Ipsi soli seruiamus, ut per ipsius gratiam mereamur gloriam, in qua uiuit et regnat Deus in secula seculorum. Amen.



SERMO XXuII. In festiuitate Paschali, et corporis Christi.

In sunt dies quos obseruare debetis. Quarta decima die ad uesperam Pascha Domini est, et in quinta decima solemnitatem celebrabitis Altissimo Domino . Diuina prouidentia, genus humanum ad amissam beatitudinem reuocare disponens,  multiplices sacre legis institutiones proposuit hominibus ueteris Testamenti, quibus uenture sacramenta redemptionis commisit; et qualiter queque obseruare deberent patenter edocuit. Unde inter cetera sacramenta legalia quando Paschalem solemnitatem celebrarent, que speciale et precipuum, quia redemptionis humane sacramentum erat, ostendit dicens: Quarta decima die ad uesperam Pascha Domini est. Nos igitur, fratres, quibus iam non sunt tenenda carnalia legis scripta, sed ea, que per illa sunt significata, nos, inquam, debemus altius fodere, et latentis boni fontem querere, sub umbra ueritatem, sub figura rem, sub duritia corticis medulle teneritudinem, sub littera intelligentiam spiritualem, sub tegmine palee internam  grani refectionem diligenter inuestigare. In agro namque legis diuine thesaurus sapientie latet occultus, quem qui inuenit, inuenit uitam, et haurit salutem a Domino. Quarta decima die ad uesperam Pascha Domini est. Magnum et euidens sacramentum habet numerus iste, qui ex denario et quaternario constat. Denarius namque significat completionem et finem legis, quaternarius exhibitionem et perfectionem euangelice predicationis. Lex etenim decem preceptis comprehenditur. Et Euangelium quatuor libris continetur. Christus itaque ueniens in carne, qui est finis legis, denarium legis compleuit, et per assumptam humanitatem lucem euangelice doctrine declarans quasi quatuor dies consummauit. Et in consummatione predicationis quatuor Euangeliorum,  quasi in fine uel in uespera quatuor dierum, ipsemet Christus Phase celebrauit, quia per nostre fragilitatis naturam pro nobis in cruce moriens de mundo ad Patrem transitum fecit.

Debemus, karissimi, hoc Phase, id est hunc transitum Domini, in quo Aegyptios, uidelicet demones tenebrosos subegit, et nos de potestate eorum liberauit, hunc, inquam, debemus semper cogitare, et ea, que in ueteri Testamento secundum litteram de hac solemnitate scripta sunt, in Nouo spiritualiter obseruare. Debemus carnes agni comedere, caput eius cum pedibus in intestinis uorare . Fit autem ibi mentio non solum agni, sed et hedi. Christus agnus est, Christus hedus; agnus iustis, hedus peccatoribus, caput diuinitas,  pedes humanitas. Caput eius uoramus, quando cum sana fide et summa deuotione cogitamus eius diuinitatem. Pedes uoramus, quando cum eadem fide et deuotione cogitamus eius humanitatem. Caput eius uolamus, quando cogitamus eius immensitatem sine dimensione, eternitatem sine tempore, simplicitatem sine diminutione. Caput uoramus, quando eum cogitamus ueraciter in omni essentia, in omni loco, in omni tempore: sed in omni essentia sine sui definitione; in omni loco sine comprehensione; in omni tempore sine mutabilitate. Caput uoramus, quando cogitamus quod non potest loco mutari qui ubique est, nec tempore qui eternus est, nec sensu qui sapientissimus est, nec affectu qui optimus est,  nec augeri qui immensus est, nec minui qui simplex est, nec diuidi qui unus est. Caput uoramus, quando cogitamus eius potentiam, sapientiam ac bonitatem. Potentiam, qua cuncta creat; sapientiam, qua cuncta gubernat; bonitatem, qua creata et gubernata conseruat. Caput uoramus, quando cogitamus eum supra omnia, subter omnia, extra omnia, intra omnia. Supra non elatum, subter non substratum, extra non exclusum, intra non inclusum. Supra presidendo, subter sustentando, extra continendo, intra penetrando. Caput uoramus, quando de ubertate domus Dei inebriati, et de torrente uoluptatis eius potati, cogitamus eum fontem uite esse, a quo bona cuncta procedunt, et lumen uerum, in lumine et de lumine uero, non tamen duo luminaria, sed  unum lumen. Caput uoramus, quando beatorum angelorum concentum, et sanctorum per primam stolam iam glorificatorum laudes summe diuinitati libatas cogitamus, et celestia bona, inquantum diuina largiente bonitate possibile est, pregustamus. Pedes uoramus, quando humanitatem eius cogitamus. Pedes uoramus, quando cogitamus Filium Dei pro nobis incarnatum, pannis inuolutum, in cunis uagientem, ubera lactentem, esurientem, sitientem, lassescentem, lacrymantem, captum, ligatum, colaphizatum, crucifixum, mortuum, sepultum, resurrexisse a mortuis, ascendisse in celum, sedere ad dexteram Patris, in die iudicii uenturum, et redditurum unicuique secundum opera sua. Intestina eius uoramus, quando ipsius occulta et profunda  sacramenta fideliter et deuote cogitamus, quibus uidelicet sacramentis ipse Christus est ab initio presignatus, sicut multis oraculis est prophetatus. Istius agni carnis nocte comedimus, quia modo in sacramento Dominicum corpus accipimus, quando adhuc inuicem conscientias nostras non uidemus. Sed non comedamus quidquam ex eo crudum, nec credamus esse hominem purum; sed coquamus eum per diuinitatis intelligentiam, non tamen aqua, ne presumamus eius mysteria discutere per humanam sapientiam, sed assum per Spiritus sancti gratiam. Si quid residui fuerit, quod uestram excedat intelligentiam, debet igni comburi, id est Spiritui sancto fideliter committi. Accingamus renes nostros per  castitatem. Habeamus calceamenta in pedibus per defunctorum Patrum imitationem, baculos in manibus per uigilantiam pastoralem. Comedamus panes azymos per simplicem doctrinam, lactucas agrestes per amaram penitentiam. Comedamus festinanter ut mandata Dei, mysteria redemptionis, gaudia patrie celestis cum festinatione cognoscamus, et precepta uite impleamus, quia et si hodie quod licet nobis bene agere scimus, utrum cras liceat ignoramus. Festinanter ergo comedamus, id est ad solemnitatem patrie celestis anhelemus. Nemo in huius uite itinere torpeat, ne in patria locum perdat.

Hec de spirituali intelligentia breuiter perstrinximus, ut de tanto sacramento, quantum possumus, colligamus. Comedamus, fratres, Phase, et non solum  comedamus, sed et faciamus. Faciamus Phase, faciamus transitum. Transeamus de tenebris ad lucem, de mendacio ad ueritatem, de uitio ad uirtutem. Transeamus, in quantum possumus, de superbia ad humilitatem, de inuidia ad caritatem, de ira ad tranquillitatem, de acedia ad exsultationem, de auaritia ad largitatem, de ebrietate ad sobrietatem, de luxuria ad castitatem. Transeamus de malo ad bonum, de mundo ad Deum, ut moriamur mundo, uiuamus Deo. Imitemur serui Dominum, discipuli Magistrum, ut sicut Christus de mundo ad Patrem transiuit, ita et nos de impietate transeamus ad pietatem. Et in quinta decima die solemnitatem celebrabitis altissimo Domino. Quinta decima dies totum tempus gratie, quod ab ascensione Domini  Iesu Christi et missione Spiritus sancti protenditur, designat, in quo solemnitatem Domino celebramus, quia per gratiam ipsius debemus quinarium sensuum nostrorum per culpam corruptum, ad integritatem reuocare, et denarium legis bene uiuendo complere. Quindecim etiam per septem et octo diuiduntur, quia nos debemus in hac solemnitate gratie taliter uiuere, ut per septiformem gratiam Spiritus sancti mereamur adipisci octo beatitudines celi. Isti sunt dies, dies uidelicet humane redemptionis, dies gratie diuine, quos obseruare debemus cessando ab opere seruili, id est ab opere peccati, et non solum ab opere peccati, sed etiam a uoluntate peccandi. uoluntas enim pro facto computatur. Quicunque autem dies istos uoluerit obseruare   semetipsum a malo studeat conseruare, quia intantum quisque dies istos solemniter obseruat, inquantum a malo semetipsum conseruat. Et tanto festiuiores laudes diuinitati immolat, quanto iucunditatem gratie defecata mente tranquillius degustat.

Est et alius transitus in morte iusti, quando anima, de ergastulo et uinculis carnis egrediens, liberata de tentationibus seculi, transit ad gloriam libertatis filiorum Dei. Felix ille transitus, quo iustus post actionem bonam recipit stolam primam; et euadens miseriam intrat gloriam; et post laborem inuenit requiem. Beati namque mortui qui in Domino moriuntur. Amodo iam, dicit Spiritus, id est Deus, ut requiescant a laboribus suis . Hoc etenim  legis denario et Euangelii quaternario quasi quatuordecim dierum numero completo agunt ibi quintam decimam diem solemnem cum angelis coram Altissimo Domino. Ibi gaudentes cum beatis spiritibus in gaudio solemnitatis illius glorificationem suorum corporum feliciter exspectant. Ibi habitantes in excelso uident Regem in decore suo. Est et aliud Pascha siue transitus, quando in die iudicii in resurrectione generali sancta uniuersalis Ecclesia de erumna mundi transibit ad beatitudinem celi, de mutabilitate temporis ad statum eternitatis. In hoc transitu induet hoc corruptibile incorruptionem, et mortale hoc induet immortalitatem, et absorbebitur mors in uictoriam, et auferetur mors et  stimulus mortis . Et absterget Deus omnem lacrymam ab oculis sanctorum suorum, et non erit amplius neque luctus, neque clamor, sed nec ullus dolor, quoniam priora transierunt . Igitur quinque differentiis distinguere possumus Pascha, siue Phase, siue transitum dicamus. Primum fuit in percussione Aegypti, secundum in passione Domini, tertium in iustificatione impii, quartum in morte iusti, quintum in assumptione et glorificatione totius Ecclesie, que est corpus Christi mysticum. In primo liberati sunt filii Isrel de seruitute Pharaonis, in secundo liberati sunt electi de iugo diabolice potestatis, in tertio liberatur iustificandus de dominio iniquitatis, in quarto liberatur iustus de uinculo carnis, in quinto liberabitur sancta  Ecclesia in omnibus filiis suis de corruptione mortalitatis. Tunc sancta mater Ecclesia prius in hoc seculo lege per opera iustitie consummata et Euangelio perfecto, ueluti quatuordecim dierum circulo decurso, in quinta decima eternitatis celebrabit solemnitatem Altissimo Domino. Ibi enim sine termino Dei uacabit laudibus, et erit ei Deus omnia in omnibus. Nos autem, fratres, celebremus interim et obseruemus dies istos, dies redemptionis humane, dies gratie diuine, secundum ea, que supradicta sunt, ut per presens meritum ueniamus ad futurum premium, prestante Domino nostro Iesu Christo, qui uiuit et regnat, per omnia secula seculorum Amen.



SERMO XXuIII. In festo Omnium Sanctorum.


uidens iehsu turbas, ascendit in montem, etc. . Quod Dominus octonarium, per quam ad octo beatitudines peruenitur, discipulos docturus in montem ascendit, hoc nobis insinuat, quod qui sacre doctrine uerbum dispensat, non in ualle praui operis, non in campo effrenate dissolutionis consistere debeat, sed montem spiritualis conuersationis per exercitia uirtutum, et exhibitionem operum bonorum ascendat. Sicut etiam scriptum est: Super montem excelsum ascende, tu qui euangelizas Sion . Ascensio ergo in montem, sublimem designat conuersationem, sessio Domini auctoritatem magisterii, apertio oris effectum predicationis. Beati pauperes spiritu, quoniam ipsorum est regnum celorum.  Alii sunt spiritu diuites, alii quodammodo de spiritu nichil habentes, alii spiritu pauperes. Spiritu diuites sunt superbientes, de spiritu nichil habentes, nimis pusillanimes. Spiritu pauperes humiles. Superbientes faciunt non facienda per elationem, pusillanimes facienda pretermittunt, et humiles facienda faciunt per humilitatem. Paupertas itaque spiritus nichil habens defectionis, nichil superfluitatis per uiam regiam ducit ad beatitudinem supernam. Beati mites. Mites sunt lenes et patientes, qui neminem ledunt, et improbis cedunt. Sunt autem quidam, qui ita uolunt esse mites, ut nichil curent de uita aliena, neminem de bono admoneant, neminem de malo corripiant. Sed talis lenitas non est multum laudanda,  quia patitur defectum, ubi deberet exercere uirtutis effectum. Tales igitur debent esse mites, ut neminem ledant, mala illata patienter sustineant, et non solum suam, sed nec alienam negligant uitam, ut, si opus fuerit, et bonis ad meliora exhibeant exhortationem, et malis de malo correptionem. Est etenim modus in rebus, quia sicut homo non debet esse nimie asperitatis, sic nec debet esse nimie lenitatis, ut inter dexteram et sinistram per discretam mansuetudinem ad beatitudinis perueniat terram. Beati qui lugent, quoniam ipsi consolabuntur. Luctus solet esse pro amissione charorum, sicut quando aliquis amittit charos suos, patrem, matrem, filium, aut aliquem propinquum. Heu! quam multi lugent charos suos, qui nequaquam lugent semetipsos!  Quam multi lugent damna corporalia, qui lugere contemnunt damna spiritualia? Quando aliquis infirmatur aut moritur, lugent amici. Quando autem peccat damnabiliter, quando fornicatur, quando dicit fratri fatue, quando uidet mulierem ad concupiscendum eam, nemo luget. O sanitas insana! o uisio ceca! o uita mortua! De his que non lugenda sunt lugent, et que parum lugenda grauiter lugent; et grauiter lugenda spiritualia, scilicet damna, non lugent, uel etiam de ipsis rident. De istis, inquam, prophetauit Isaias dicens: ue qui dicitis bonum malum et malum bonum, ponentes tenebras lucem, et lucem tenebras, ponentes amarum in dulce, et dulce in amarum .

Lugeamus, fratres, amissionem charorum, sed  plus lugeamus amissionem bonorum operum, amissionem uirtutum. Lugeat corruptus amissionem uirginalis integritatis. Lugeat superbus amissionem humilitatis. Lugeat iracundus amissionem interne tranquillitatis. Lugeat auarus amissionem largitatis. Lugeat ebriosus amissionem sobrietatis. Lugeat acediosus amissionem spiritualis exsultationis. Lugeat inuidus amissionem caritatis. Beati, namque qui lugent modo per penitentiam, quia consolabuntur per indulgentiam, deinde per iustitiam, postremo autem per gloriam. Possumus autem dicere tria esse genera spiritualiter et fructuose coram oculis Creatoris lugentium. Alii namque lugent pro indulgentia culpe, alii lugent ex suauitate gratie diuinitus sibi collate, alii ampliori feruore accensi  lugent ex desiderio future glorie. Et in his omnibus beati qui lugent, quia qui seminant in lacrymis, in exsultatione metent . Absterget enim Deus omnem lacrymam ab oculis sanctorum suorum, et non erit amplius neque luctus, neque clamor, sed nec ullus dolor, quoniam priora transierunt .

Beati qui esuriunt et sitiunt iustitiam, quoniam ipsi saturabuntur. Omnes homines esuriunt et sitiunt, sed alii esuriunt et sitiunt malum, alii esuriunt et sitiunt bonum. Alii etenim esuriunt et sitiunt aurum, argentum, uestes pretiosas, predia, terras, uineas, domos, equos, et possessiones innumeras. Ista tamen omnia bona sunt in se; sed in hoc quodammodo mala esse dicuntur, quod a malis male esuriuntur et  sitiuntur. Sic et Dominus iniquum dixit mammona, id est diuitias, non quod res diuitiarum essent inique, sed per iniquitatem acquisite. Alii esuriunt et sitiunt potestates et honores, alii uoluptates, alii salutationes in foro, primos recubitus in cenis, et primas cathedras in synagogis, et uocari ab hominibus Rabbi. Sed tales non possunt fieri beati, quia non possunt saturari. Totus enim mundus nequaquam homini sufficeret, qui est dominus mundi. Non enim impletur oculus uisu, nec auris impletur auditu, nec in ceteris sensibus potest homo saturari ex eorum delectationibus. Quod rex Dauid bene considerauit, qui quamuis haberet ad comedendum et bibendum non solum ad necessitatem, sed etiam si uellet ad superfluitatem, tamen dixit: Satiabor cum apparuerit  gloria tua . Esuriamus et sitiamus non transitoria, non terrena, sed iustitiam, quia per esuriem et sitim iustitie perueniemus ad satietatem eterne glorie. Beati misericordes, quoniam misericordiam consequentur. Si ergo uis misericordiam accipere, misericordiam exhibe: Dimittite, inquit, et dimittemini. Secundum enim mensuram qua mensi fueritis, remetietur uobis.

Beati quoque misericordes, qui aliis in miseriis suis assistunt, et eos secundum possibilitatem suam protegunt et defendunt Beati mundo corde, quoniam ipsi Deum uidebunt. Mundo corde sunt illi, qui nec puluere inutilis cogitationis, nec luto fedantur praue delectationis. Mundo corde sunt, quos non tegit nebula terre ignorantie, nec corrumpit ardor concupiscentie.  Mundemus igitur corda nostra ab omni ignorantia per inquisitionem ueritatis, et ab omni peruersa concupiscentia per amorem uirtutis, ut mereamur Deum uidere in gloria regni celestis. Beati pacifici, quoniam filii Dei uocabuntur. Pacifici sunt, qui in semetipsis pacem facere et custodire uolunt, qui uitia aduersantia subigunt, uirtutes erigunt, et quidquid in se peruerse cogitationis, locutionis, operisue deprehenderint, prudenter et potenter expellunt, nec aliquid perturbationis in regno sue dominationis esse permittunt; et si quid eis aduersitatis contigerit, pacem tamen suam seruant, et cuncta cum cordis sui tranquillitate iudicant. Pacifici qui non tantum in se pacem custodiunt, uerum etiam alios discordantes ad unitatem pacis  reducunt. Pacifici sunt, qui dum eis a malis mala inferuntur, mala minime retribuunt, sed cum his qui oderunt pacem, pacifici sunt . Isti filii Dei uocabuntur, quia Deus summa pax est, et omnia cum tranquilliate iudicat, filii Dei, fratres Christi. Isti filii per gratiam, Christus Filius per naturam. Heredes Dei, coheredes autem Christi.

Beati qui persecutionem patiuntur propter iustitiam, quoniam ipsorum est regnum celorum. Multi patiuntur persecutionem, sed alii patiuntur propter culpam, alii patiuntur propter iustitiam et innocentiam. Sed dicet aliquis: Nemo potest modo per persecutionem attingere ad beatitudinem quia nunc in pace consistunt omnia, et sancta Ecclesia fere de nulla  parte patitur aduersa. Et ego dico quod ubique persecutiones sunt, quia quotidie in penetralibus sancte Ecclesie persequitur Cain Abel, Ismel Isaac, Esau Iacob, id est impius iustum; et si quis persecutionem non patitur ab extraneis, patitur tamen a falsis fratribus. Omnes enim, qui pie uolunt in Christo uiuere, persecutionem patiuntur . Quia igitur non cessant persecutiones, patientia nobis necessaria est, ut reportemus repromissiones . ue autem iis qui perdunt patientiam, quia perdunt et patientie coronam. Non ergo murmuremus si in paucis uexemur, quia in multis bene disponemur . Igitur per paupertatem spiritus pertingitur ad regnum celorum, per mansuetudinem siue lenitatem ad terram uiuentium, per  luctum ad ueram consolationem, per iustitie sitim et esuriem ad superne iucunditatis satietatem, per misericordiam temporaliter factam ad misericordiam eternam, per cordis munditiam ad Dei uisionem, per pacem ad Dei filiationem, per presentem persecutionem ad eternam celestis regni tranquillitatem et requiem.

Beati namque pauperes spiritu, quoniam ipsorum est regnum celorum. Beati mites, quoniam ipsi possidebunt terram. Beati qui lugent, quoniam ipsi consolabuntur. Beati qui esuriunt et sitiunt iustitiam, quoniam ipsi saturabuntur. Beati misericordes, quoniam ipsi misericordiam consequentur. Beati mundo corde, quoniam ipsi Deum uidebunt. Beati pacifici, quoniam ipsi filii Dei uocabuntur. Beati qui persecutionem patiuntur  propter iustitiam, quoniam ipsorum est regnum celorum. Beati estis cum maledixerint uobis homines, et persecuti uos fuerint, etc. Superius locutus est omnibus electis, modo apostropham facit ad apostolos, quamuis et hec et aliis electis conueniant, ostendens apostolis in his uerbis quanta pro eius nomine passuri essent. O quam pauci sunt, qui his uerbis Domini oculos cordis intendant, et per eorum admonitionem beatitudinem querant. Quam multi sunt, qui, pro parua uerborum iniuria, reddunt si possunt uerbera, et si id perficere non ualent quod conantur, hoc tamen et maiora conantur. Quam bene apostoli sancti uerba ista suis cordibus impresserunt, qui ibant a conspectu consilii gaudentes, quoniam digni  habiti sunt pro nomine Iesu contumeliam pati . Notandum autem quod ait mentientes et propter me. Si enim homines quando nobis maledicunt, iuste nobis maledicunt, iam non habemus meritum. Gaudete et exsultate. In multis decipimur, fratres. Quando nobis arrident secularia, quando uulgus uanis laudibus nos attollit, gaudemus et exsultamus cum magis dolere magisque flere deberemus, quia magis periculum habent prospera quam aduersa, laudes quam uituperationes. Sed audiamus quod apostolis salubre gaudium, que salubris exsultatio demonstretur, cum eis in contumeliis et persecutionibus gaudendum esse et exsultandum denuntiatur. Subiunxit autem causam dicens: Merces enim uestra multa est in celo. Merces ista, fratres, multa est, magna  est, pretiosa est, diuturna est: Tam multa est, quod non potest numerari; tam magna est, quod non potest comprehendi; tam pretiosa est, quod non potest estimari; tam diuturna, quod non potest finiri, iehsu Christus Dominus noster, qui est Deus benedictus in secula. Amen.



SERMO XXIX. De homine a legione possesso.

Exeunti Iesu de naui occurrit de monumentis homo in spiritu immundo, qui domicilium habebat in monumentis, etc.  Demoniacus iste, quem legio possidebat, populum gentium ab uniuersitate demonum diu possessum designat. Populus namque gentilis tandiu ab omnibus demonibus possessus tenebatur, quandiu per multiplicem idololatrie cultum  illis omnibus famulabatur. Gentiles etenim, sicut ait Apostolus, mutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentium. Qui commutauerunt ueritatem Dei in mendacium, et coluerunt et seruierunt creature potius quam Creatori qui est benedictus in secula. Amen . Catene uel compedes, quibus ligabatur quasque frangebat, sunt naturalis legis precepta, siue gentilium legum decreta quibus a malo refrenari debuerat, significant. Sed catenas et compedes demoniacus ligatus frangebat, quia gentilis populus quanto amplius his aut illis preceptis ligabatur per malorum prohibitionem, tanto furiosius ea rumpebat per transgressionem. Et habitabat in monumentis, quia conuersabatur in  fetidis et mortuis operibus. De hac ruptione catenarum et compedum hoc modo Paulus intulit dicens: Femine eorum immutauerunt naturalem usum in eum usum, qui est contra naturam. Similiter et masculi, relicto naturali usu femine, exarserunt in desideriis suis inuicem masculi in masculos turpitudinem operantes, et mercedem  erroris sui in semetipsis recipientes. Et sicut non probauerunt Deum habere in notitia, tradidit illos Deus in reprobum sensum, ut faciant que non conueniunt. Repletos omni iniquitate, malitia, fornicatione, auaritia, nequitia, plenos inuidia, homicidio, contentione, dolo, malignitate, susurrones, detractores, Deo odibiles, contumeliosos, superbos, elatos, inuentores malorum, parentibus  non obedientes, insipientes, incompositos, sine affectione, absque federe, sine misericordia .

Ecce quomodo legio hominem possidebat, quomodo catenas et compedes rumpebat, quomodo in monumentis habitabat. Qui bene nocte et die in monumentis, et in montibus clamasse, et lapidibus se conscidisse dicitur, quia et in aduersis et in prosperis populus gentium in feda actione, et uana elatione impudenter se esse propalabat, et lapideorum idolorum cultura semetipsum lacerabat. Grex porcorum, qui iuxta montem pascebat, et quem legio de homine pulsa intrauit, et in mare precipitauit, multitudinem infidelium et quorumlibet immundorum exprimit hominum. Qui recte iuxta montem pascuntur, dum per superbiam elati, porcorum similitudine  ad ima curui, superna nesciunt, et solis se transitoriis bestialiter immergunt. Et dum se inquinamento carnis aut spiritus polluunt, more porcorum in luto pastum querunt. Heu quam multiplex est multitudo ista porcorum, hominum scilicet bestialiter et turpiter uiuentium, et porcos, qui in infimis tantum bonum suum querunt, imitantium! Ut enim de paganis et Iudeis taceamus, quis numerare posset multitudines falsorum Christianorum, qui, quamuis baptisma perceperint, spiritui gratie tamen contumeliam facientes, male uiuendo de semetipsis eum expulerunt, et horrendis se sceleribus polluerunt? Qui tamen duo millia figuraliter esse dici possunt: duo, quia diuisi sunt a bono; millia, quia perfecti sunt in malo. Legio ergo ab homine pulsa  porcos ingreditur, quia demones ab illis, qui ad uitam eternam predestinati sunt, per gratiam Redemptoris fugati, malis male uiuentibus et terrenis intendentibus dominantur. Quod tamen non faciunt, nisi iehsu prius concedat, quia nec malos tentare presumunt, nisi potentia diuina permittat. Grex uero porcorum a legione in mare precipitatur, dum per demones malorum uniuersitas ad infernalem amaritudinem perducitur.

uiderunt homines ciuitatis illius a legione liberatum sedere ad pedes Iesu uestitum et sane mentis, et timuerunt. Sessio ad pedes Domini significat humilitatem, et bonorum operum imitationem, uestitus bonam actionem, sanitas mentis iustificationem. Et rogauerunt Iesum, ut discederet de finibus eorum.  Sicut Petrus memor fragilitatis sue dixit: Exi a me, Domine, quia homo peccator sum ; sic et isti adhuc infirmi timuerunt, et eum ut de finibus eorum discederet rogauerunt. Ait iehsu liberato: uade in domum tuam ad tuos, et annuntia illis quanta tibi Dominus fecerit, et misertus sit tui. Hoc exemplo docetur quisque, suis primum salutem sibi factam predicare, et eos ad salutem percipiendam prouocare, quia et ipse eis propter cognationem carnis magis debitor esse uidetur, et ipsi forsitan illi citius credent quam alieno. Sed quam multi intra ambitum sancte Ecclesie continentur, qui hoc exemplum minime sequuntur? Quam multi sunt, qui de suis parentibus inquirunt utrum corpore sani sint, utrum  habeant uictum, utrum uestitum, domos, agros, equos, greges, sarmenta, aurum, argentum, pacem temporalem, utrum gratiam potentum et diuitum possideant, et sic de iis que ad corpora pertinent circa amicos suos solliciti sunt; de iis uero, que ad salutem animarum necessaria sunt, sollicitudinem nullam gerunt! Timendum est autem, ne tales ad antiqua uitia relapsi sunt, et quod ipsi iam salute careant, quam nec suis predicare curant. Qui namque spirituales sunt, et qui ea que sunt spiritus sentiunt, de suis diligenter inquirunt, an sint a uitiis puri, a peccatis liberi, uirtutibus ditati, bonis operibus pleni, utrum pacem Dei habeant cum omnibus, utrum bonum operentur ad omnes, maxime ad domesticos fidei. Isti etenim liberatum istum imitantur  qui ad uocem Domini salutem sibi factam aliis studuit nuntiare, et per Decapolim predicare. Decapolis que est regio decem ciuitatum. sanctam Ecclesiam designat, que Decalogum legis seruat. Et in Decapoli salutem sibi factam predicat, qui sancte Ecclesie fidelibus a diabolo se liberatum esse uerbis et operibus bonis demonstrat. Studeamus et nos, si nondum liberati sumus, a diabolo liberari, et si iam nos liberatos cognoscimus, salutem aliis predicemus, quam nos obtinuisse gaudemus, memores eius quod scriptum est: Qui non est mecum, contra me est, et qui non colligit mecum, dispergit . Et item: Qui audit, dicat: ueni . Nunc ergo sic audiamus, et sic dicamus in uia, ut remunerari mereamur in patria. Quod nobis prestare  dignetur iehsu Christus Dominus noster, qui est Deus benedictus in secula.



SERMO XXX. In festiuitate unius confessoris.

Homo quidam peregre proficiscens uocauit seruos suos, et dedit illis bona sua . Homo iste est Christus, serui Christiani, profectio ascensio, bona dona, quinque talenta exterior scientia quinque sensibus acquisita, duo talenta intellectus et operatio bona, unum talentum intellectus tantum, multiplicatio talentorum, exercitatio uirtutum et exhibitio bonorum operum ad iustificationem propriam et ad utilitatem alienam. Seruus, qui pecuniam Domini in terram abscondit, significat falsos Christianos, qui acceptum ingenium in rebus terrenis et transitoriis  expendunt, arctioris uite uias ingredi metuunt, acceptam diuinitus scientiam aliis predicando multiplicare paruipendunt, erubescunt et contemnunt. Meto ubi non seminaui, congrego ubi non sparsi. Quasi dicat: Non solum ab illis quibus gratiam operandi et predicandi tribui fructum operis et predicationis requiro, sed et illos, quibus nichil gratie tribui, pro infructuositate et sterilitate condemno. Serue male, et piger. Serue, quia mihi seruire debuisses operando et predicando, male malum faciendo, piger a bono cessando. Oportuit te committere pecuniam meam nummulariis, et ueniens ego cepissem quod meum est cum usura. Nummularii sunt, qui audita predicatione, facto et uerbo, ea que audierunt  multiplicare satagunt. Ac si diceret: Accepta gratia mea bone operationi et predicationi intendere debuisses. Quod si fecisses, non solum te, sed et alios multos exemplo et uerbo tuo mihi lucrifecisses. Sed quia per pigritiam tuam, qua a bono cessasti; et per malitiam tuam, qua malum fecisti, damnum mihi non solum iustificationis tue, sed et aliene intulisti; et ideo de malitia et pigritia tua iuste te arguo et condemno. Tollite ab eo talentum, et date ei qui habet decem talenta. Omni enim habenti dabitur et abundabit, ei autem, etc. Habenti meritum dabitur premium. Dabitur quantum ad remunerationem, abundabit quantum ad beatitudinem. Ei autem, qui non habet etiam id, quod habere uidebatur auferetur ab eo; quia falsus quisque Christianus  in damnatione nec nomen Christianitatis permittetur habere: et sicut nunc nudus est a sacramentorum interiori ueritate, sic tunc foris nudabitur exteriori obumbratione. Prouideat itaque sibi humana conscientia nunc in tempore, ut postmodum de premio gaudeat in eternitate. Sic et talentum doni celestis expendat, ut non damnationem, sed saluationem in fine recipiat. Nemo dicat: Sufficit mihiipsi intendere, mihi soli prouidere. De me redditurus sum rationem, nolo salutem alterius querens periclitari. Non sum eruditus in Scripturis, nec facundus in uerbis, modicum scio, nunquam pro tantillo si non predicetur, Deus quemquam accusabit aut damnabit. Quot etenim hominibus quisque quantum ad se pertinet prodesse potest uerbo, de tot Deo  damnum facit ex silentio, et de tot non iniuste redditurus es rationem in iudicio.

Qui igitur multa nouit, multa dicat; qui pauca nouit, pauca dicat, et quantum quisque nouit, tantum dicat. Qui scit uel unum Euangelium uel unum uirtutis exemplum, quidquid habet per cognitionem aliis tribuat per predicationem. Non consideret sexum, etatem, personam, tempus, locum, sed predicet omnibus, semper, ubique, masculis, feminis, senibus, iuuenibus, diuitibus, pauperibus, in prosperitate, in aduersitate, die, nocte, mane, meridie, uespere; in Ecclesia, in platea, in uia, in agro, in terra, in mari, omnibus semper, ubique bonum quod nouit dicat, si adsit qui audire possit. Sunt namque multi, qui in his omnibus spectabiliora semper considerant, et his  oppositis predicare recusant, quasi Deus superiora prospiceret, et inferiora non curaret, cum nonnunquam que hominibus uidentur infima, apud Deum habeantur summa. Sunt etiam quidam, qui numerosiori populo aliquando predicant, paucis uero loqui nunquam curant. Et qui maiori culpa apud Deum se obligant, quia uerbum Dei siue pre pudore, siue pre superbia et pompa diuitiarum penitus proferre recusant. Qui igitur talentum cogniti boni predicando expendit, largitori talentum lucrifacit, etsi non in alio, tamen in semetipso, quia quamuis ille qui audit, malum non derelinquat, bonum non faciat, ille tamen, qui loquitur, in eo tamen quod loquitur, animam suam liberat, et audientem ignorantia non excusat, et ideo illum diuina sententia  iustius damnat. Nemo autem est qui possit se ab hac talenti erogatione excusare, quia nemo est qui non ualeat aliquem uerbo suo ad meliora prouocare. Quod autem multi qui ad ministerium predicationis signati sunt, et eiusdem ministerii sumptus sumunt, et de eis delicate et luxuriose uiuunt, quod inquam diuinas Scripturas nesciunt, de torpore et ignauia siue contemptu arguendi sunt, quia Ecclesie ubique bibliothecis, homiliariis, expositionibus, tractatibus replete sunt et ipsi lectioni et meditationi Scripturarum studium nullum impendunt. Erubescant ergo quarumdam Ecclesiarum ministri inutiles, inscii et ignaui, torporem excutiant, libros legant, talentum expendant, tempus redimant, quoniam dies mali sunt. Omnibus denique  modis quibus possumus nosmetipsos emendare uel alios adiuuare debemus, talentum Dominicum erogare, et erogando multiplicare, utpote de quo in districto iudicio reddituri sumus rationem. Sic, fratres, talentum expendamus in mundo, ut in gaudio Domini gloriari mereamur in celo. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO XXXI. De tabernaculis filiorum Isrel.

Legimus in pagina ueteris Testamenti  Dominum per Moysen filiis Isrel precepisse, ut mense septimo solemnitatem Tabernaculorum septem diebus diligenter celebrarent, quatenus posteri per hanc obseruationem patres suos de Aegyptiaca  seruitute liberatos in deserto quadraginta annis in tabernaculis habitasse reminiscerentur, et Deo liberatori suo per hanc recordationem propensius gratias referrent. Quem uidelicet sacre solemnitatis ritum postmodum obseruantes, ob omni opere seruili cessabant, in montem conscendebant, ramos arboris pulcherrime oliue, myrti, spatulas palmarum, salices de torrente, et ramos ligni numerosi ac densarum frondium cedebant, et in domatibus suis, id est tectis domorum, que uidelicet tecta Palestini equalia facere solebant, siue etiam in atriis mansionum suarum tabernacula erigebant, uictimas Domino immolabant, tubis clangebant, magno ac diuerso epularum apparatu reficiebantur, et coram Domino Deo suo letabantur. Nos autem qui non  figuras, sed ueritatem tenere debemus, non litteram occidentem, sed spiritum uiuificantem inquiramus; et quid nobis antiquorum exemplo non carnaliter, sed spiritualiter sit seruandum, subtiliter attendamus. Quis est ergo iste mensis septimus, in quo in tabernaculis precipimur habitare, nisi tempus gratie, in quo septiformis Spiritus per uniuersum mundum tribuitur fidelibus? Qui sunt septem dies, nisi presentis temporis, quod septem dierum circulo et curriculo uoluitur, series? Que sunt tabernacula, nisi sancte et honeste conuersationis exempla diuersis uirtutibus et operibus bonis, quasi diuersis ramis et ramorum frondibus constructa?

Mense itaque septimo septem diebus in tabernaculis  debemus habitare, qui in hoc tempore gratie in dono septiformi Spiritus sancti, et in omni uita nostra, que septenario dierum agitur, debemus uirtutes exercere, bona opera exhibere. Patres nostri, scilicet Apostoli, quorum sumus filii, in sanguine agni de Aegyptiaca seruitute liberati, annis quadraginta per eremum in tabernaculis habitauerunt, quia in passione Christi de tenebrosa mundi dominatione redempti, in uita spirituali, que per eremum figuratur, ab omni illicita delectatione abstinendo, et Decalogum legis, et quaternarium Euangelii obseruando, quasi quadragenarium complendo, uirtutes exercuerunt, bona opera exhibuerunt et in his omnibus se non hic manentem ciuitatem habere, sed futuram inquirere monstrauerunt. Ipsis quoque debemus  assimilari, uitam ipsorum imitari, peregrinationis reminisci, et in spiritualibus habitando tabernaculis continuas grates agere Deo omnium suorum liberatori. Sed ut congrua et digna sacratissime solemnitati ualeamus tabernacula construere, studeamus carnales affectiones, terrenas cupiditates, mundanas uanitates, seculares actiones deserere; ac generalium cogitationum consuetudinem transcendentes, in montem, id est altiorem Scripturarum meditationem, et celestis boni sublimem speculationem aggrediamur, et uirtutum et bonorum operum frondosos ramos decerpere, et tabernacula honeste conuersationis festinemus erigere, quibus in tante solemnitatis obseruatione contra estum uitiorum, uentum tentationum, imbrem persecutionum muniamur.  Precipitur autem nobis ut cessemus ab omni opere seruili, quia prohibetur nobis consensus et affectus peccati. Qui enim facit peccatum, seruus est peccati . Nec solum foris in opere, sed intus in corde peccatum perpetratur, sicut scriptum est. Etenim in corde iniquitates operamini in terra . Et alibi: In cogitationibus impii erit interrogatio . Sed et pax non est annuntiata in natiuitate Saluatoris nisi hominibus bone uoluntatis . Hinc ergo perpendite quantum iubemur cessare ab opere seruili, in quibus non tantum reprehenditur actus, sed etiam consensus peccati. Inter spiritales uero arbores, scilicet uirtutes, est caritas pulcherrima, que et in celum erigitur per dilectionem Dei, et usque ad terminos terre dilatatur  per dilectionem proximi. De cuius laude et pulchritudine scriptum est: Si linguis hominum loquar et angelorum, si habuero omnem fidem et omnem scientiam, et si distribuero omnes facultates meas in cibos pauperum, et si tradidero corpus meum ita ut ardeam, et cetera que ibi continentur, caritatem autem non habeam, nichil sum, nichil mihi prodest . Huius igitur pulcherrimi ligni ramos debemus habere, quia caritatis intime cogitationibus et affectibus nos debemus obumbrare. Oliua etiam fundit oleum quod cunctos excedit liquores, recte misericordiam exprimit, que multas alias uirtutes transcendit. Myrtus bonum habet odorem, et significat bonam opinionem, longe lateque redolentem. Hanc habere debemus in constructione nostri tabernaculi,  quia in omni loco debemus esse bonus odor Christi. Aliter: Myrtus temperatiue uirtutis est, ita ut dissoluta membra temperando restringat et ideo temperantiam recte designat. Palma, que uictorum manum adornat, uictoriam non inconuenienter figurat. Hanc debemus habere, ostendentes nos carnem, mundum, diabolum uicisse. Habeamus quoque salices de torrente, ut in hac mortali uita, que modo torrentis decurrit, casto corde et corpore Domino ualeamus deseruire. Salices quippe, que sine fructu sunt et steriles, castas cogitationes et officia carnis ab illicita delectatione propter regnum celorum castrata figurare possunt. Salices ergo ex nomine habere precipimur quia sine munditia  solemnitatem Domini digne celebrare non ualemus Queramus et ramos ligni nemorosi siue densarum frondium, ut uidelicet habeamus aliarum multiplicationem uirtutum, ex quibus omnibus scilicet uirtutibus et foliis ex ipsis procedentibus, id est bonis operibus erigere debemus tabernacula, id est sancte conuersationis exempla, quibus nos aduenas in hoc mundo et peregrinos sicut omnes Patres nostros demonstremus, non hic habere manentem ciuitatem, sed futuram inquirere patenter ostendamus.

Que denique tabernacula in domatibus et in atriis nostris antiquorum exemplo debemus figere, et in ipsis manere, quia debemus omnem misere carnis huius delectationem celestis boni desiderio transcendere, et ipsum quoque mundum, qui circa nos est,  dilatatione cordis egredi, ut superna et immensa bona sublimius et perfectius possimus contemplari. Offeramus etiam sacrificium Domino, non sanguinem uitulorum, sed fructum labiorum confitentium nomini eius. Sacrificium namque laudis honorificat eum, et illic iter quo ostendit salutare suum. Sed et hoc facientes implebimus quod psalmus ait: Cantabiles mihi erant iustificationes tue in loco peregrinationis mee . Clangamus tubis per officium predicationis, ut et aliis recta predicemus, et ad obseruantiam tante solemnitatis eos conuocemus. Scriptum quippe est: Qui audit, dicat: ueni . Et Psalmista: Labia mea non prohibebo, Domine, tu scisti. Iustitiam meam non abscondi in corde meo, ueritatem tuam et salutare tuum dixi. Non abscondi misericordiam  tuam et ueritatem tuam a concilio multo . Epularum apparatu nos reficiamus, ut corporis et sanguinis Christi communione, et spiritualium carismatum participatione nosmetipsos dignos pro uiribus efficiamus. Talibus enim epulis interior homo noster impinguntur, tali epulatione eius Deus delectatur. Gaudeamus non in mundo, sed in Domino, quemadmodum Apostolus nos admonet, dicens: Gaudete in Domino semper, iterum dico: Gaudete . Si in Domino gaudemus, uox exsultationis et salutis erit in tabernaculis nostris, non uox exsultationis et perditionis, que est in tabernaculis impiorum, quorum prestolatio et exsultatio furor, qui letantur cum malefecerint, et exsultant in rebus pessimis .

Si ergo solemnitatem tabernaculorum digne celebrare  uolumus, hec omnia non carnaliter, sed spiritualiter obseruemus. Cessemus ab opere seruili abrenuntiantes affectibus peccati. Ascendamus in montem per meditationem sacri eloquii, et speculationem boni superni. Colligamus ramos arboris pulcherrime per caritatem fraternam, oliue per misericordiam, myrti per temperantiam, palmarum per uictoriam, salicum per castitatem, ramos densarum frondium per aliarum uirtutum multiplicem exercitationem. Et erigamus tabernacula per honestam conuersationem, in domatibus nostris corruptionem carnis nostre deuotione mentis transcendendo, et in atriis nostris ipsum mundum dilatatione cordis exeundo. Immolemus, sed hostiam laudis;  clangamus, sed tuba predicationis; epulemur, sed participatione sacramentorum Christi, et dulcedine gratie celestis; exsultemus, sed gaudio letitie spiritualis. Que cuncta septem diebus facimus, si per omnem uitam nostram, que septem dierum circulo uoluitur, hec agere non cessamus. Istam denique solemnitatem secundum preceptum legis in die octauo consummabimus, quando in die resurrectionis absorpta morte in uictoriam a corruptione ad incorruptionem, a mortalitate ad immortalitatem pertingemus, quia si nunc septem dies perficimus in itinere, octauum tunc celebrabimus in peruentione, quando uidelicet gaudium et letitiam tenebimus, quando fugiet dolor et gemitus, quando absterget Deus omnem lacrymam ab oculis  sanctorum suorum, quando timentibus se multitudinem dulcedinis sue reuelabit, quam adhuc illis abscondit, quam oculus non uidit, nec auris audiuit, nec in cor hominis ascendit, quam preparauit Deus diligentibus se. Quam nobis prestare dignetur iehsu Christus Dominus noster, qui est Deus benedictus in secula seculorum. Amen.



SERMO XXXII. De apostolis, uel aliis predicatoribus.

Fulgebunt iusti, et tanquam scintille in arundineto discurrent. Iudicabunt nationes, et regnabunt in eternum . Magna, mirabilis, et pretiosa est, karissimi fratres, in his uerbis laus sanctorum, magnum preclarum et sublime refulget in eis meritum, et premium eorum. De quibus omnibus  sermo propositus quatuor ponit uerba, dicens quod fulgebunt, discurrent, iudicabunt, et regnabunt. Fulgere pertinet ad uirtutem, discurrere ad predicationem, iudicare ad resurrectionem, regnare ad beatitudinem. Fulgent ergo iusti uirtute, discurrunt predicatione, iudicabunt in resurrectione, regnabunt in beatitudine. Fulgebunt iusti; diuersos iustos diuersis uirtutibus nouimus fulsisse. Fulsit namque Abel per innocentiam, Ne per iustitiam, Abraham per fidem, Isaac per longanimitatem, Iacob per tolerantiam laboris, Ioseph per continentiam carnis, Moyses per mansuetudinem, Iosue per fortitudinem, Samuel per caritatem, Dauid per humilitatem, Elias per zelum iustitie, Daniel per uirtutem abstinentie, sanctus Ioannes Baptista per sanctitatem eximiam,  beata et intemerata uirgo Maria per specialem humilitatis et integritatis gratiam. Alios denique sequentibus temporibus fulsisse similiter per fidem, alios per spem, alios per caritatem, alios per humilitatem, alios candore castitatis, alios effusione sanguinis, alios quarumlibet aliarum exercitatione uirtutum, alios multorum bonorum exhibitione operum. Sed , nos cernimus multos, in ordine et professione sanctitatis constitutos, habitu clericali uel religioso palliatos, a sancto proposito apostatare, et in exercendis operibus iustitie torpere, ad honores seculares anhelare, terrenarum rerum cupiditatibus inhiare, ad mundane  curiositatis instabilitatem suspirare, et sancte quietis et interne contemplationis penitus oblitos, exterioribus negotiis tractandis absque omni bona intentione impudenter ac turbulenter se inferre: et qui predictarum uirtutum deberent fulgore splendere, contingit nonnunquam uitiorum nigredine sordere, intantum ut prophetica admiratione cogamur proclamare: Quomodo obscuratum est aurum? mutatus est color optimus, dispersi sunt lapides sanctuarii in capite omnium platearum . uidemus Isaie prophetiam in quibusdam impleri, uidelicet pueros deficere in labore, et iuuenes in infirmitatem cadere, id est quosdam conuersos, nuper tramitem boni propositi ingressos, qui quasi necdum uiribus exhaustis alacriter deberent currere,  uiriliter agere, et portando pondus diei et estus rubiginem peccatorum suorum studiose purgare, uidemus, inquam, eos multiplices pigritandi et euagandi occasiones impudenter querere, et concepti spiritus feruorem in fructu boni operis non ostendere, sed per teporem resolutos steriles permanere. Nec ista tam mordaciter dicentes, piam illorum sollicitudinem qui fraterne necessitatis curis inseruiunt imprudenter culpamus, sed quorumdam, qui in uia sue professionis non recte incedunt, prauitatem reprehendimus. Nec solum ad predictarum uirtutum fulgorem consequendum, debemus horrere, detestari, et cauere mala, sed etiam de bonis eligere meliora, ut qui necessitatibus proximi per caritatem ministrat, si se ad interne  contemplationis secretam sublimitatem pertingere posse conspicit, ut, secundum uocem propheticam, sedens solitarius et se leuans super se fiat ex Iacob Isrel, ex Lia fiat Rachel, ex Phenenna fiat Anna, ex Martha fiat Maria. Cuius rei hortamenta, ut uidelicet actioni contemplationem preferamus, nobis prebet non tantum Iacob, qui magis Rachel dilexit quam Liam, sed et Elcana, qui plus amauit Annam quam Phenennam, et Maria, que optimam partem elegisse dicitur, et uerus Caleb filium Iephone, de quo legitur quod nec senio fractus, nec labore fatigatus petierit sibi a Iosue montem dari, ut gigantes illic habitantes expugnaret, et montem quem sibi Deus promiserat possideret . Qui etiam testatus est quod eadem fortitudo in se  perseuerauerit, quam habuerat in multis annis transactis, quando ad ipsam terram explorandam missus fuit.

Sed  pauci sunt, qui istius uiri exemplo in eodem uirtutis uigore perseuerent, et infimis contemptis, expugnatisque demonibus ad sublimia conscendere tentent. Sed nos, fratres karissimi, eximia Patrum exempla spiritaliter mente colligamus, et meliora bonis preferentes potiora semper eligamus, ut ad predictarum uirtutum fulgorem quoquomodo pertingamus, Nemo contra consilium uel uoluntatem sui prelati exteriora negotia tractare presumat, ne laqueo diaboli deceptus, et hostili gladio cesus  cadat. Sic enim quemadmodum in Machabeorum libro legitur: In illa die sacerdotes ceciderunt in prelio, dum uolunt fortiter agere, dum sine consilio exeunt in prelium . Sic et filii Isrel, resistente Moyse, et ipso cum arca Domini in castris remanente, contenebrati per ignorantiam, ascenderunt in montem per superbiam; et Chananeus et Amalecites, per quos carnalia et spiritualia uitia figurantur, persecuti sunt eos usque in Horma, quod interpretatur anathema. In quibus omnibus manifeste designatur quod quisquis contra discretionem maiorum terrena negotia tractare presumit, hostilis suggestionis gladio trucidatur. Sed et ipsi prelati subiectorum possibilitatem diligenti consideratione librare debent, ne, si ultra scientiam uel  uires suas agere tentent, oneri succumbant: quod ferre non ualent. Utantur exemplo, et uerbo Moysi, qui, Domino promittente quod ante filio Isrel mitteret angelum suum, respondit, dicens: Obsecro, Domine, si inueni gratiam coram te, ut gradiaris nobiscum . Et item: Si non ueneris nobiscum, ne educas nos de loco hoc . Moyses enim cum populo Isrel ad terram promissionis tendit, cum quilibet prelatus sibi subiectos ad ministeria cuiuspiam boni operis exsequendi prouehit. Qui recte Dominum rogat, ut non tantum angelum premittat, sed ipsemet gradiatur, dum non tam alicuius sapientis consilio, qui nonnunquam fallitur, quam diuina prouidentia, que sola perfecte que sunt hominibus utilia nouit, hoc fieri  uel dimitti constanter precatur. Obsecro, inquit, ut non educas nos de loco isto, nisi tu gradiaris nobiscum. Melius est enim quemlibet in sua simplicitate uiuere et mori, quam ad negotia, in quibus anime sue scandalum sumat tractanda sine Deo duce et cooperante, promoueri. Hec omnia dico, fratres, ut uideatis quomodo caute ambuletis, et non sitis uobismetipsis sapientes; et dum uirtutum fulgorem non sapienter queritis, obscenam uitiorum et peccatorum tenebrositatem incidatis. Sequitur:

Et tanquam scintille in arundineto discurrent. Scintilla in sua quantitate modica est, et habet splendorem et calorem. Scintillarum ergo nomine sancti apostoli et apostolorum successores predicatores  recte signantur, qui sunt parui per uirtutem humilitatis, splendidi per cognitionem ueritatis, calidi per amorem uirtutis. Ipsi uero tanquam scintille in arundineto discurrere recte dicuntur, quia ipsi per gentilitatem ad similitudinem arundinum ab omni ueritate uacuam, omni uanitate repletam, ab omni bono opere sterilem et infructuosam, omni uento doctrine agitatam, per ipsam inquam discurrentes, eam sua predicatione a superbia defecerunt, et ei quod cinis et in cinerem reuersura esset ostendentes, quodammodo ut in bonam segetem resurgeret, in fauillam redegerunt. Hunc discursum fecit S. Thomas per Indiam maiorem, Bartholomeus per Indiam minorem, Simon et Iudas per Persidem, Ioannes per Asiam, Andreas per  Achaiam, Mattheus per Aethiopiam, Petrus per Cappadociam, Paulus per Illyricum et Italiam, et ceteri apostoli apostolorumque discipuli per cetera loca sibi diuinitus delegata. Sic uidemus pastores animalium in nemoribus aridas herbas impositis ignibus comburere, et illis combustis uirides et in pastum animalium aptas alias surgere. Sed  ecce in locis, in quibus labore apostolorum et eorum successorum arundineto succenso fructifere segetes surrexerant, in eisdem, inquam, locis per desidiam nostram arundineta iterum succreuerunt, et agrum Dominicum iam pene repleuerunt. Quid sunt enim immundi, fornicarii, auari, fures, rapaces, et quicunque aliis quibuslibet prauitatibus a Deo sunt  diuisi, diabolo coniuncti? quid, queso, sunt et ipsi nisi arundines steriles infructuose, demonum suggestionibus et quasi quibusdam uentis in omnem partem impietatis agitate? quid ergo otio torpemus? cur predicando discurrimus? cur malos quoslibet nostra doctrina non succendimus, ut bonos efficiamus? Sed ue nobis miseris, quia multi sumus discursores, pauci predicatores! Ciuitates, castella, uicos percurrimus, sed in arguendis peccatoribus et animabus conuertendis parum laboramus. Mundus sacerdotibus plenus est, et si sit qui bonum audiat, non est qui dicat. Legimus in libro Dialogorum quemdam sanctum uirum libros, in quibus sacra uerba continebantur; semper secum detulisse. Qui quocunque pergebat ex eisdem libris rigabat  prata mentium. Erubescamus, fratres, de nostra pigritia, sanctorum Patrum attendamus studia; quorum enim debemus esse filii, eorum debemus uitam imitari. Arundineta succendamus, malos a suis prauitatibus corrigamus. Et bene prius dixit. Fulgebunt, deinde discurrent, quia primum debemus uirtutibus fulgere, deinde eas alios docere, sicut scriptum est: Quia cepit iehsu facere et docere . Sequitur:

Iudicabunt nationes. Quantum ad iudicium sunt quatuor species hominum, uidelicet iudicati et saluati, iudicandi et saluandi, iudicati et damnati, iudicandi et damnandi. Iudicati et saluati sunt quorum saluatio iam certa est; iudicandi et saluandi sunt quorum saluatio adhuc incerta est; iudicati et damnati  sunt quorum damnatio iam certa est; iudicandi et damnandi quorum damnatio nondum certa est. Cum igitur in fine mundi, in die iudicii, in resurrectione generali, iste quatuor species hominum erunt, constat tamen illos solummodo nationes iudicaturos quorum saluatio propter eminentioris uite meritum tunc euidens et manifesta erit, quorum hic laus canitur cum dicitur: Iudicabunt nationes. Quas nationes iudicabunt? Illos utique iudicabunt, quorum saluatio siue damnatio nondum certa erit, quorum iudicio alii transferentur ad gloriam, alii transferentur ad penam. Nam diabolus et perfecte mali utpote iam iudicati sine omni examinatione in tormenta detrudentur. Studeamus, karissimi, ut  simus in illa die saltem de iudicandis et saluandis, tametsi de iudicatis et saluatis, qui alios iudicaturi sunt, esse nequeamus. Magna tamen et omnibus modis exoptanda et querenda sanctorum est perfectorum in illa die gloria, qui cum ipso iudice sedebunt, et mundum cum ipso iudicabunt. Et laudabile quidem est uirtute fulgere, predicatione discurrere, in iudicio iudicare, sed ineffabiliter laudabilius, excellentius, atque sublimius est quod sequitur, quod scilicet regnabunt in eternum. In eternum regnabunt, quia regnanti diuinitati eternaliter inherebunt. Cuius regni gloriam, quam oculus non uidit, et auris non audiuit, et que in cor hominis non ascendit, idcirco uos totis precordiis desiderare, et promereri perpaucis suademus,  quia eam uerbis prolixioribus explanare, sicut uellemus, non ualemus. Eam tamen promereri nobis prestare dignetur iehsu Christus Dominus noster, qui est Deus benedictus in secula. Amen.



SERMO XXXIII. In Annuntiatione Dominica.

Pauca sunt, fratres, et parua, que de Deo scimus; pauca et parua, que proferimus. Que etenim uel quanta possumus dicere de illo, quem nemo uidit, uel potest uidere? Quando namque aliquis de Deo loquitur, tale est ac si cecus natus de lumine loquatur: Deum enim nemo uidit unquam ; et: non uidebit me homo et uiuet . Unde et Dominus ad ipsum Moysen, ad quem ista uerba prolata sunt, ait. ueniam ad te in caligine  nubis . Et deinceps: Moyses accessit ad caliginem, in qua erat Deus . Et Salomon: Dominus, inquit, dixit ut habitaret in nebula . Psalmista quoque ait: Nubes et caligo in circuitu eius . Et item. Caligo sub pedibus eius . Pedes Dei sancti doctores et predicatores sunt, qui eum ad auditorum corda circumquaque uehunt, qui nonnunquam celestia sacramenta nobis in suis scriptis tam obscure loquuntur, ut a nobis uix intelligantur. Unde bene in Psalmo scriptum est: Tenebrosa aqua in nubibus eris : quia obscura est scientia in prophetis . Daniel etiam uisionem diuinam in uisione noctis uidit, et Eliphaz quemdam coram se  stantem, cuius non agnoscebat uultum, et horrorem uisionis nocturne conspexit . Sed et rex Balthasar non corpus, non brachium, non manum, sed articulos manus scribentis contemplatus est : quia minima sunt que nobis manifestantur de Sacramento inuisibilis deitatis. Deus nimirum lucem inhabitat inaccessibilem, quem nullus hominum uidit, sed nec uidere potest . Si quid etiam de celestibus uidemus, uidemus, sicut ait Salomon, per foramina . Et sicut dicit Apostolus: Per speculum, et in enigmate, non facie ad faciem . Quia ergo minima sunt que cognoscimus, idcirco modica sunt que predicamus: sicut exploratores terre promissionis multa et magna bona contemplate terre post tergum reliquerunt et unum  tantummodo botrum et de malogranatis, et ficis, et de aliis bonis eius ad filios Isrel in desertum reuertentes detulerunt. Sic et nos, fratres, stillam modicam de plenitudine boni spiritalis, de dulcedine scilicet diuine laudis, que in sacra solemnitate Dominice Annuntiationis hac nocte decantata est, hausimus, quam uobis propinare disposuimus.

Audiuimus itaque Psalmistam dicentem: Accingere gladio tuo super femur tuum, potentissime . uox ista uox est antiquorum iustorum patriarcharum et prophetarum, et omnium recte uiuentium, et incarnationem uerbi, aduentum Christi, expulsionem hostis antiqui, redemptionem generis humani, uotis omnibus exoptantium, continuis precibus postulantium, et tandem impetrantium. Ipse  nimirum eos exaudiuit, et gladio suo super femur suum se accinxit, quando sue diuinitatis potentiam humanitatis nostre fragilitati coniunxit. Et accinctus potentia sue diuinitatis super femur assumpte humanitatis uenit in mundum, ut expugnaret fortem armatum custodientem atrium suum . Fortis armatus diabolus, fortior superueniens Christus, atrium mundus, uasa corda humana. Que Christus de manu diaboli rapuit, euacuauit et impleuit; euacuauit culpa, impleuit gratia. Hunc fortissimum bellatorem, uidelicet generis humani Redemptorem, Samson, ille Isrelitici populi princeps, in multis figurauit. Per angelum enim annuntiata est conceptio et natiuitas Samsonis: et per angelum annuntiata est conceptio et natiuitas Saluatoris. Samson  fortitudinem habuit in capillis suis; Christus in donis gratie spiritalis. Samson uinum et omne quod inebriare potest non bibit; et calix Babylonis Christum non inebriauit. Nouacula super caput Samsonis non ascendit; et in mentem Christi malitia non incidit. Samson leonem occidit et de fauce eius fauum mellis extraxit; et Christus diabolum uicit, et de ore eius humanum genus eripuit. Samson accepit mulierem alienigenam; et Christus gentium Ecclesiam. Samson strauit Allophylos; et Christus spiritales et corporales inimicos. Samson fractis portis Gaze ascendit montis supercilium; et Christus confractis portis inferni conscendit in celum. Samson multo plures de inimicis suis moriens quam  uiuens contriuit; et Christus diabolum et eius satellites multo amplius moriens quam uiuens deuicit. Sic Redemptor noster non solum oraculis prophetatus, sed et figuris presignatus, accinctus gladio diuine potentie super femur humanitatis sue in mundum uenit, et fortem, id est hostem antiquum debellauit, et nobis exemplum debellandi monstrauit, et officium iniunxit, dicens: Estote fortes in bello, et pugnate cum antiquo serpente, et accipietis regnum eternum.

Sumamus ergo armaturam Dei, ut possimus omnia tela nequissimi ignea exstinguere . Habentes scutum per fidem, galeam per spem, loricam et ocreas per caritatem. Que duo, lorica scilicet et ocree, sicut sunt unius texture, sic possunt esse unius figure. Que etiam in nexione multorum  annulorum complexionem multarum figurant uirtutem. Habeamus quoque lanceam, que sursum ad Deum erigatur, et in hostem dirigatur per orationem, arcum et sagittas per predicationem, gladium spiritus per diuinum sermonem, qui est uiuus, et efficax, et penetrabilior omni gladio ancipiti, et pertingens usque ad diuisionem anime et spiritus, compagum quoque et medullarum, et discretor est cogitationum et intentionum cordis, et non est ulla creatura inuisibilis in conspectu eius. Omnia autem nuda et aperta sunt oculis eius . Gladius iste gladius est iustitie. Istum gladium debet miles Christi habere, et euaginare, et ipso hostiles acies trucidare. Est et alius gladius militie, quem euaginant peccatores. Exacuunt enim ut gladium linguas suas, et lingua  eorum gladius acutus . Isto gladio uiuit Esau . Isto seuiunt Simeon et Leui fratres, qui sunt uasa iniquitatis bellantia; in quorum consilium non ueniat anima mea, et in cetu illorum non sit gloria mea. Ipsi enim in furore suo occiderunt uirum, et in uoluntate sua suffoderunt murum. Maledictus furor eorum quia pertinax, et indignatio eorum, quia dura: diuidam eos in Iacob, et dispergam eos in Isrel . Gladius iste, fratres, non educatur, sed contineatur in uagina. Omnes enim, qui gladium acceperint, gladio peribunt .

Iste igitur relinquatur, et supradictus assumatur. Ipse est enim, quem Dominus uenit mittere in terram . Istum in manu tenent sancti, qui habent exaltationes Dei in gutture suo, ad faciendum  iustitiam in nationibus, increpationes in populis, ut faciant in eis iudicium conscriptum; et hec est gloria omnibus sanctis eius . De hoc gladio ait Moyses, cum populus Isrealiticus faciendo uitulum aureum deliquisset, dicens: Si quis, inquit, Domini est, iungatur mihi. Et congregatis ad eum omnibus filiis Leui ait. Hec dicit Dominus Deus Isrel. Ponat uir gladium super femur suum. Ite, et redite de porta usque ad portam per medium castrorum, et occidat unusquisque fratrem, et amicum, et proximum suum. Fecerunt ita, et ceciderunt illo die quasi uiginti tria millia hominum. Et ait Moyses: Consecrastis manus uestras hodie Domino unusquisque in filio, et in fratre suo, ut detur uobis benedictio  . Moyses significat quemlibet prelatum, cetus Isrel populum subiectum, uitulus peccatum. Moyses ascendit in montem, quando prelatus quiuis relictis infimis ad internam celestium conscendit contemplationem. Sed populus Isrel uitulum facit, quando subiectorum cuneos male uiuendo delinquit. Moyses descendit, cum prelatus ad subditorum uitam considerandam a contemplatione celestium mentem ad inferiora reducit. uitulum aureum comminuit, cum prauam actionem per prudentiam carnis uel sapientiam mundi perpetratam pro loco et tempore, causa, persona, et modo subtiliter discernit. In aquam proiicit, cum ex auctoritate sacri eloquii ipsam actionem peruersam fuisse reprehendit Ex hac aqua potatus populus  in barbis aurum habet, quando in eo quod sapienter se egisse gloriatus est, stulte eum agisse patenter liquet. Et preuaricator populus gladiis transuerberatur, cum seuerissima increpatione a malo mortificatur et in bono uiuificatur, ut mortuus mundo uiuat Deo. Si quis, inquit Moyses, est Domini iungatur mihi. Sicut dicit beatus Gregorius: Qui non iungitur Moysi in ulciscendo peccato populi, non est Domini. Ponat uir gladium super femur suum. Et item: Ite, et redite a porta usque ad portam. Primum debemus gladium super femur nostrum ponere; deinde ire et redire et reos occidere, quia primum debemus punire uitia propria, deinde aliena. A porta usque ad portam imus et redimus, quando a maximo usque ad minimum quid singuli deliquerint diligenter  perscrutamur. uel a porta usque ad portam pergimus, dum pondus praue actionis ab ipsa inchoatione usque ad exitum contemplantur. Per medium quoque incedimus, quando non solum alienos uel minus dilectos, sed amicos quoque et familiares iuste reprehensionis increpatione transuerberamus. Et quasi uiginti tria millia cedimus, dum reprobos legem sacram, uel in dilectione Dei uel proximi transgredientes, uel integram sancte Trinitatis fidem non habentes seuerissime animaduersionis gladio punimus.

De hac diuina et spiritali ultione in Ezechiele scriptum est quod uiro, qui habebat atramentarium scriptoris ad renes suos, per medium Ierusalem precedente, et super frontem uirorum gementium  et dolentium super cunctis abominationibus, que fiebant in medio eius, Thau signante, scriptum est, inquam, quod Dominus precepit sex uiris, quorum unusquisque habuit uas interfectionis in manu sua, dicens. Transite per medium ciuitatis sequentes eum et percutite, non parcat oculus uester, neque misereamini. Senem, adolescentulum, et uirginem, et paruulum, et mulieres interficite usque ad internecionem. Omnem autem, super quem uideritis Thau, ne occidatis, et a sanctuario meo incipite . uir, qui atramentarium scriptoris habuit, Christus est, qui diuinitatis sue sapientiam humanitatis sue nature coniunxit. Qui in Ierusalem uiros gementes et dolentes super cunctis abominationibus, que in ea  fiunt, Thau littera signat, quia suos electos intra sanctam Ecclesiam de falsorum Christianorum prauitate merentes fide sue passionis ad ueram salutem confirmat. Sex uiri ipsum sequentes non signatos occidunt, quia perfecti quinque sancte ciuitatis prelati sui Redemptoris imitatores effecti, omnes reprobos acceptam fidem prauis operibus abnegantes, et in presenti per culpam mortuos ostendunt, et in futuro eterne damnationis pena mortificandos esse predicunt. Qui a sanctuario Domini incipiunt, dum etiam multos ex illis, qui in sancta Ecclesia gradum habent sanctiorem, damnabiliter peccare conuincunt. Senem, inquit, adolescentulum, et uirginem, et paruulum, et mulieres interficite. Senex est inueteratus dierum malorum, qui longa consuetudine pollutus,  et obuolutus est sordibus peccatorum suorum. Adolescens illum significat, qui malitiam pridem inchoatam diuturnis incrementis augmentat. uirgo est, qui a fecunditate uirtutum et bonorum operum sterilis manet. Paruulus autem eum exprimit qui suam nequitiam recenter inchoauit. Mulierum uero nomine illi congrue figurantur qui mollioribus uitiis muliebriter deseruiunt. Quos omnes sex uiri uasis interfectionis iugulant, dum ipsis penam damnationis future insinuant. Quorum nonnulli taliter percussi uiuificantur, quia de suis prauitatibus conuersi iustificantur.

Iieremias quoque propheta ab hac percussione torpentes in sermone prophetico terribiliter maledicit, dicens: Maledictus qui facit opus Domini fraudulenter  et desidiose, et maledictus qui prohibet gladium suum a sanguine . Ecce, fratres, quomodo maledicitur qui diuinam iniuriam pro posse suo non ulciscitur. Comedat ergo nos zelus domus Domini, nec prohibeamus gladium oris ablutione peccati. Et non ut nostris, sed egregii doctoris uidelicet Bede presbyteri uerbis utamur: »Zelemus domum Dei, et quantum possumus, ne quid in ea prauum agatur, insistamus.« Si uiderimus fratrem, qui ad domum Dei pertinet, superbia tumidum, si detractionibus assuetum, si ebrietati seruientem, si luxuria eneruatum, si iracundia turbidum, si alio quouis uitio sustratum, studeamus inquantum facultas suppetit, castigare polluta, ac corrigere peruersa. Et si quid de talibus emendare nequimus, non sine  acerrimo mentis sustinere dolore, et maxime in ipsa domo orationis, ubi corpus Domini consecratur, ubi angelorum presentia semper adesse non dubitatur, ne quid ineptum fiat, ne quid, quod nostram fraternam orationem impediat, totis uiribus agamus. Hec igitur sacrosancta uerba auribus intentis audire curemus; et que uel in nobismetipsis, uel in aliis emendanda sunt, non negligenter emendemus. Hanc secandorum uitiorum solertiam se habuisse Psalmista gloriatur, dicens: Feci iudicium et iustitiam; non tradas me calumniantibus me . Calumniantur nos demones, quando de corpore eximus: sicut etiam legimus in uita sancti Martini quod diabolus in hora mortis eius ad calumniandam animam eius accessit. Si ergo hanc calumniam euadere  uolumus, iudicium et iustitiam faciamus. Beati enim qui custodiunt iudicium, et faciunt iustitiam in omni tempore . Exitus aquarum deduxerunt oculi nostri , dum uidemus malos non custodire legem Domini. Tabescere nos faciat zelus noster, quoniam obliuiscuntur inimici nostri uerba illius . Simus strenui in pugna, ut esse gloriosi mereamur in uictoria, et beati in gloria. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO XXXIu. In natiuitate, uel Assumptione beate Marie semper uirginis.

Que est ista que progreditur quasi aurora consurgens?   Beata uirgo Maria, fratres karissimi, aurora fuit, quia et precedentis temporis quod quasi nox fuerat, finis exstitit, et uera lucis gratie, solisque iustitie, qui ex ipsa progenitus est, preuentrix et antelucanum sidus fuit. Totum namque tempus, quod ab Adam usque ad eius ortum precessit, quasi nox exstitit, nox longa, obscura, frigida, otiosa, torpida, somniculosa, tacita, imo muta fuit. Nox absentia uere lucis, longa diuturnitate temporis, obscura tenebrositate infidelitatis, frigida defectu caritatis, torpida ab exhibitione boni operis, somniculosa obliuione beatitudinis, tacita a uoce uere confessionis, muta a cantico diuine laudis. Exceptis quippe paucis personis, que precedenti tempore populum illum antiquum de suis prauitatibus  castigabant, et mysteria futuri saluatoris Ecclesieque, more gallorum diem nocte precinentium prenuntiabant, totus pene mundus silentio somnoque premebatur. Sicut in Sapientie libro scriptum est: Dum medium, id est, summum silentium tenerent omnia, et nox in suo cursu iter ageret, omnipotens sermo tuus Domine a regalibus sedibus uenit . Quedam tamen astra suis radiis tempus illud irradiabant, quia sancti patriarche et prophete suis uirtutibus ignorantiam populi illius illustrabant. Quorum radii aurora apparente quodammodo offuscati sunt, quia in comparationem B. Marie precedentes sancti paruam claritatem habuerunt. Quid enim fuit innocentia Abel, iustitia Ne, fides Abrahe, longanimitas Isaac, tolerantia Iacob, continentia Ioseph,  mansuetudo Moysi, fortitudo Iosue, caritas Samuelis, humilitas Dauid, zelus Elie, abstinentia Danielis, eximia sanctitas B. Ioannis, aliorumque uirtutes sanctorum in comparationem B. Marie? Beata igitur uirgo Maria uere aurora clarissima fuit, que suo magnifico iubare precedentium Patrum claritatem minorauit. Sane quecunque in Scripturis uel in creaturis sunt laudabilia, eius sunt laudi conuenientia. Sicut ergo est aurora uere lucis preuentione; sic est flos pulchrititudine, fauus dulcedine, uiola humilitate, rosa caritate uel compassione, suauitate lilium, uitis fructificatione, quodlibet aroma bona opinione, castrum securitate, murus uel turris fortitudine, clipeus aut propugnaculum defensione.  columna rectitudine, sponsa fide, amica dilectione, mater fecunditate, uirgo integritate, domina dignitate, regina maiestate, ouis innocentia, agna munditia, columba simplicitate, turtur castitate, quodlibet mundum et domesticum animal, munda et mansuetuda conuersatione, nubes protectione, stella cuiuslibet uirtutis aut boni operis incohatione, luna eiusdem augmentatione, sol consummatione, celestis denique paradisus celestis boni plenitudine.

Sed ut ad id quod incepimus reuertamur, postquam ipsa beata Maria orta est, in mundo uelut aurora splendiflua, statim post eius ortum, ortus est ex ipsa sol iustitie Christus Deus noster, qui pulsis tenebris totum mundum illuminauit, intantum ut populus gentium, qui ambulauerat in tenebris, uideret  lucem magnam . Illuminauit enim Christus mundum sua natiuitate, sua predicatione, miraculorum suorum operatione, sua passione, resurrectione, apparitione, ascensione, Spiritus sancti missione, apostolorum per mundum diuisione, et eorum predicatione, et celestis gratie in sancta Ecclesia distributione. Quia ergo fratres karissimi nox preteriit, et dies illuxit nobis, sicut in die honeste ambulemus . Non ambulemus sicut Patres nostri gentiles . De quibus dicit apostolus: Qui cum cognouissent Deum non sicut Deum glorificauerunt, aut gratias egerunt, sed euanuerunt in cogitationibus suis, et coluerunt et seruierunt creature potius quam Creatori, qui est Deus benedictus in secula. Propter quod tradidit illos in reprobum sensum,  ut facerent que non conueniunt; repleti omni iniquitate, malitia, fornicatione, auaritia , ceterisque uitiis ac peccatis detestandis, que ibidem subscribuntur: Sed nos fratres abiicientes uitia et peccata, que sunt opera tenebrarum, induamur arma lucis, que sunt uirtutes et bona opera, et sicut in die gratie honeste ambulemus . Omnia autem uitia et peccata uel carnalia, uel spiritualia sunt. Que cuncta nobis prohibet Apostolus aut re, aut significatione, ubi dicit: Non in comessationibus et ebrietatibus, non in cubilibus et impudicitiis, non in contentione et emulatione . Uniuersa namque carnalia peccata, uel ad gulam pertinent, et prohibentur nobis, ubi dicitur, non in comessationibus et ebrietatibus; aut pertinent ad luxuriam, et prohibentur,  ubi additur, in cubilibus et impudicitiis. Spiritualia uero, aut exterius fiunt, et prohibentur, ubi dicitur, non in contentione. Aut interius committuntur, et prohibentur, ubi subiungitur, non in emulatione. Contentio nempe foris est in ore, emulatio intus in corde. Bona denique siue spiritualia siue corporalia precipiuntur, ubi subinfertur: Induimini Dominum Iesum Christum . Christum quippe induere est in Christo sancte et honeste uiuere. Ergo karissimi diabolum cum eius operibus tenebrosis abiiciamus malum odio habendo; et induamur Christum bonum diligendo, uirtutes exercendo, bona opera exhibendo; et sic uelut in die gratie honeste ambulabimus, et ad superne patrie gloriam perueniemus. Oremus autem pariter  ut meritis et precibus sancte Marie uirginis Sol iustitie nobis semper illuceat, semper stet, nunquam occumbat, ut exemplo Iosue, cui sol stetit ad Gabaon donec ulcisceretur se de inimicis suis , nobiscum sit, ut suis fidelibus promisit usque ad consummationem seculi donec et nos, interfectis nostris hostibus, supernis donemur sedibus. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO XXXu. De quolibet confessore episcopo, aut alioqui populi rectore, et de eius officio ac doctrina illi necessaria.

Salomon sapientissimus regum antiquorum, fratres karissimi, et filius Dauid regis, quem elegit Dominus  ecclesiasticum prelatum doctoremque, ut se de periculo, in quo ex animarum cura, quas erudiendas suscepit, quotidie uersabatur, easdem uigilanter corripiendo et docendo liberare festinet, quodam in loco figuratiue sic admonet, dicens: Fili, si spoponderis pro amico tuo, defixisti apud extraneum manum tuam. Illaqueatus es uerbis oris tui, et captus propriis sermonibus. Fac ergo quod dico, fili mi, et temetipsum libera, quia incidisti in manum proximi tui, discurre, festina, suscita amicum tuum, ne dederis somnum oculis tuis, nec dormitent palpebre tue. Eruere quasi damnula de manu, et quasi auis de insidiis aucupis . Amicus noster proximus noster est, quem, secundum diuinum preceptum, sicut nos diligere debemus. Extraneus iste, Christus  est, qui extraneus nobis est et secundum humanitatem et secundum diuinitatem. Secundum humanitatem nobis extraneus est, quia nos non uidimus eum in carne; secundum diuinitatem uero, quia Deum nemo uidit unquam. Extraneus nobis est, quia ipse iustus et beatus, nos autem peccatores et miseri. Extraneus omnibus est, quia, quamuis sint iusti atque sapientes, et opera eorum in manu Dei sint, tamen nescit homo utrum odio an amore dignus sit, sed omnia in futurum reseruantur incerta . Apud hunc ergo extraneum ille reuera pro amico spondet, et uelut fideiussor de reddendo debito responsurus manum defigit, uerbis oris sui illaqueatur, et propriis sermonibus capitur, qui aliorum animas in curam sue prouidentie suscipit. Discurrat ergo  necesse est, et festinet, suscitet amicum suum. Discurrat et festinet exemplo, suscitet uerbo. Discurrat a dextris et a sinistris, in prosperis et aduersis, et benefaciat amicis et inimicis, bonis et malis, modestis et dyscolis. Suscitet amicum suum admonendo, ut malum caueat, bonum faciat. Non dormiat cauendo negligentiam maiorem, non dormiat cauendo negligentiam minorem. Eruatur quasi dammula, et quasi auis. Dammula est animal mundum et acerrimum uisu, et auis alta petit uolatu. Eruatur prelatus siue doctor quasi dammula; ut sit mundus per honestam conuersationem, et acer uisu per discretionem. Eruatur quasi auis, ut alta petat per contemplationem. Non solum enim prelati bona actio,  uerum etiam contemplatio, subditis confert. Unde apostolus: Siue mente excedimus Deo, siue sobrii sumus uobis .

Aliquando ergo debet rector sumere sibi pennas milui per rapacitatem, non corui per laniationem, sed columbe per simplicitatem, et uolare per contemplationem, et requiescere per actionis intermissionem a pusillanimitate spiritus et tempestate; id est a cure pastoralis anxietate: Sic Moyses minato grege ad interiora deserti, perrexit uidere uisionem magnam . Sed Dominus, fatigatis apostolis et occupatis accessu populi ita ut non haberent tempus manducandi, dixit: uenite seorsum in desertum et requiescite pusillum . Et : »Rector non debet propter curam proximi,  postponere contemplationem Dei: nec propter contemplationem Dei negligere curam proximi.: Ut igitur se liberet rector, discurrat necesse est per bonam actionem, festinet per eiusdem actionis expeditionem, suscitet amicum suum per exhortationem, eruatur ut dammula per munditiam honeste conuersationis et acumen discretionis, et ut auis per sublimitatem contemplationis. Sane duo sunt, per que precipue debet prelatus semetipsum liberare, exemplum scilicet et uerbum. Exemplum operis, uerbum predicationis. Primo exemplum, deinde uerbum, ut Domini sit imitator, de quo scriptum est: Cepit iehsu facere et docere . Sed quia constans est de opere, quod uidelicet bene operari necesse sit ei, etsi non proximo tamen pro semetipso, et quia  cernimus multos pastores, qui, quamuis ut creditur ipsi bene uiuant, a uerbo tamen cessant, uel quia loqui nesciunt, uel quia negligunt, pretermittamus de exemplo operis, et dicamus de uerbo predicationis.

Quadripartitam doctrinam debet omnis prelatus animabus sibi commissis. Primo namque debet subiectos docere fidem sancte indiuidue Trinitatis; secundo quomodo presideant et imperent quinque sensibus corporis; tertio, ut sex opera misericordie exhibeant; quarto, ut septem uirtutes principales exerceant. Singula singillatim prosequamur, primumque de fide dicamus. Tria quidem erant, corpus, et spiritus, et Deus; et corpus quidem mundus erat, anima spiritus, et ipsa anima quasi in medio quodam  erat habens extra se mundum, intra se Deum; et acceperat oculum, quo extra se mundum uideret, et ea, que in mundo erant, et hic erat oculus carnis. Alium oculum acceperat, quo seipsam uideret et ea que in ipsa erant, hic est oculus rationis. Alium rursum oculum acceperat, quo intra se Deum uideret, et ea, que in Deo erant, et hic est oculus contemplationis. Hos igitur oculos quandiu anima apertos et reuelatos habebat, clare uidebat et recte discernebat. Postquam autem tenebre peccati intrauerunt in illam, oculus contemplationis quidem in se exstinctus est ut nichil uideret, oculus uero rationis lippus effectus ut dubie uideret. Solus ille oculus, qui exterius fuit, in sua claritate permansit; qui,  quandiu lumen clarum habet, iudicium dubium non habet. Oculus uero rationis, quandiu lumen eius nubilum est, iudicium certum habere non potest; quia clare non uidet, discernit ambigue. Hinc est quod corda hominum facilius sibi consentiunt in his que oculo carnis percipiunt quam in his que acie mentis et sensu rationis attingunt, quia ubi in uidendo non caligant, in iudicando non discrepant. Homo ergo qui oculum carnis habet mundum uidere potest et ea que in mundo sunt. Item quia oculum rationis ex parte habet, animum similiter ex parte uidet et ea que in animo sunt. Quia uero oculum contemplationis non habet, Deum et que in Deo sunt uidere non ualet. Fides ergo necessaria est, qua credantur que non uidentur, et subsistant in nobis  per fidem que nondum presentia nobis sunt per speciem.

Sic itaque substantia illorum est fides, quia per solam fidem probantur a nobis. Non enim aliud maius argumentum de illis dubitantibus proferre possumus, quam quod illa creduntur fide que ratione non comprehenduntur. Fides origo est in nobis ac fundamentum uirtutum et bonorum operum. Unde ut ait Apostolus: Sine fide impossibile est placere Deo . Fides si in sola cognitione sit non sufficit, nisi per dilectionem uiuificetur et ex dilectione, si possit, operetur. Si non potest operari, si habeat dilectionem, ipsa dilectio ei est operatio. Sunt multi qui multa opera faciunt, sed quia dilectionem Dei et proximi non habent, regnum Dei ex suo opere non  consequuntur. Sola ergo fides, illa fides dicenda est cui comes est dilectio, et que per dilectionem, si tamen potest, operatur. Duo itaque sunt in quibus constat fides, cognitio scilicet et affectus. Quorumdam fides cognitione magna est, affectu parua; quorumdam uero affectu magna, cognitione parua. Alii fidem et cognitione et affectu magnam, alii cognitione et affectu paruam habent. uerum affectum magnum in fide magis laudabilem esse quam cognitionem magnam Dominus manifeste ostendit, ubi fidem grano sinapis comparauit , quod quantitate quidem paruum est, sed non feruore. Hinc mulieri Chananee parum quidem scienti adhuc, sed multum confidenti, dictum est: Mulier, magna est fides tua . Illa namque fides apud Deum  magna reputatur, que etsi minus uigeat scientia, per constantiam tamen fortis ostenditur. Cum ergo fides cognitione crescit, adiuuatur. Cum uero affectu fides crescit, promeretur. Igitur fides non de cognitione sola, sed de affectu et operatione laudatur et remuneratur. Hec est enim que iustificat, que, secundum Apostolum, per dilectionem operatur . Altera uero demonum est, de quibus scriptum est quod demones credunt et contremiscunt ; siue cuiuslibet impii fidem tantum secundum cognitionem, non etiam secundum dilectionem habentis. De quo scriptum est quia quod timet impius ueniet ei .

Nos autem, fratres, per dilectionem operemur, ut pro dilectione remuneremur. Sensus corporis quinque  sunt; uisus, auditus, olfactus, gustus et tactus; per quos anima sicut intus per rationem et contemplationem ad inuisibilia, ita foris ad uisibilia suo modo progreditur, et que corpori sunt grata, commoda, utilia et necessaria operatur. Sicut enim homo ex duabus naturis, spirituali scilicet et corporea, est factus, et duobus bonis, id est spirituali et corporali est ditatus, ita duplici sensus uirtute est munitus et ornatus, intus uidelicet rationalitate ad inuisibilia, foris sensualitate ad uisibilia contemplanda. Habet autem rationalitas in bonis inuisibilibus suum fructum ac iucunditatem, quemadmodum sensualitas in uisibilibus. In inuisibilibus quippe bonis species est uirtus, forma, iustitia, dulcedo, amor, canticum, gaudium, contactus amati, et que  siti boni inuentio. In sensualitate uisus ceteris sensibus precellentior est et efficacior, sed longe inferior discretiua et contemplatiua uirtute rationis. Corporalis namque uisio, quia angusta est, maxima non comprehendit, et quia hebes est, minima non discernit; et quia pigra est, non attingit remota; et quia perspicax non est, non penetrat occulta. In rebus quoque uisibilibus, in quibus semper querere debet uisus utilia. specie fallente corruptus nonnunquam capit noxia; et dum in eis inordinate delectatur, infelix animus intrinsecus innumerabilium delectationum et cogitationum puluere fedatur. Quia enim res mundane, quas extrinsecus appetimus, infinite sunt, cogitationes quas ex ipsarum rerum delectatione uel memoria intrinsecus trahimus,  finite esse non possunt. Et sicut oculus pascitur ex specie, sic animus pascitur ex cogitatione. uerum quantum ad res pertinet, nulla res est, que cogitari non possit sine peccato; quantum autem ad prauos affectus, nulla res est in qua peccare non possumus cogitando. Quia igitur huic sensui, id est uisui, tantus inest defectus ad bonum, tantus affectus ad malum, omnibus modis necesse est custodiatur, quia per eius corruptionem animus maxime fedatur. Custodiatur inquam ne, secundum Ieremiam, oculus noster depredetur animas nostras in cunctis filiabus urbis nostre , uel ut in Iob legitur, oculus noster sequatur cor nostrum , sed potius auertatur ne uideat uanitatem . Auditus etiam diuersis modis corrumpitur: quapropter oportet  ut caute custodiatur. Aliquando corrumpitur uanis sermonibus, aliquando adulationibus, aliquando obscenis carminibus, aliquando detractionibus. Unde scriptum est: Corrumpunt bonos mores colloquia mala . Olfactus uero corrumpitur, quoties uariis odoribus inordinate delectatur. Iste sensus purior ac mundior aliis sensibus esse uidetur, unde et per illum anima minus corrumpi probatur. Hunc gustus sequitur, per quem infelix gula suos illicitos appetitus experitur. Iste postquam corrumpitur, uariis ciborum ac potuum apparatibus insatiabiliter oblectatur. Inde est quod beatus Hieronymus sub persona sui quorumdam impudentem superfluitatem reprehendit, ita dicens: »Natus in  paupere domo et in tugurio rusticano, qui uix milio et cibario pane rugientem satiare uentrem poteram, nunc similam et mella fastidio. Noui et nomina, et genera piscium, in quo littore concha lecta sit calleo. Saporibus auium discerno prouincias, et ciborum me raritas ac nouissime damna ipsa delectant.« Nobis autem, fratres, secundum eumdem doctorem sit pauper, uilis, et uespertinus cibus, olus et legumina, et interdum paucos pisciculos pro summis ducamus deliciis. Ultimus est tactus, qui diuersarum uestium mollitie, et uariarum obscenitatum immunditia multoties contaminatur.

Longum est, fratres, omnia assequi per que constat miseram animam ex suis sensibus infirmari. Isti sunt enim quinque porticus piscine, qui in Euangelio  commemorantur, in quibus iacebat multitudo magna languentium  Unusquisque etenim sensus tot seruat languentes, quot appetituum patitur corruptiones. Sed quoties Spiritus sanctus descendit in nos, et in nobis excitat gratiam compunctionis, toties sanatur noster sensus a quacunque detineatur infirmitate corruptionis. Custodiamus, karissimi, sensus nostros, ne forte  ingrediatur per fenestras nostras mors ad animas nostras. Quis sit autem fructus istius custodie, Isaias breui sermone comprehendit, ubi dicit: Quis poterit habitare de uobis cum igne deuorante? . Aut quis habitabit ex uobis cum ardoribus sempiternis? Qui ambulat in iustitiis et loquitur ueritatem; qui proiicit auaritiam ex calumnia, et  excutit manus suas ab omni munere; qui obturat aures suas ne audiat sanguinem, et claudit oculos suos ne uideat malum. Iste in excelsis habitabit, munimenta saxorum sublimitas eius. Panis ei datus est, aque eius fideles sunt. Regem in decore suo uidebunt oculi eius, cernent terram de longe. Cor tuum meditabitur timorem .

Sex sunt opera misericordie: primum est esurientem pascere, secundum sitientem potare, tertium hospitem colligere, quartum nudum uestire, quintum infirmum uisitare, sextum ad incarceratum et inclusum uenire. Qui his intendit in tempore, beatus erit in eternitate. Beatus enim qui intelligit super egenum et pauperem; in die mala liberabit eum Dominus . In die mala, id est in die iudicii.  Et animaduerte  quod in Euangelio non dicitur quod alia peccata damnandis commemorentur uel improperentur in die iudicii, nisi hoc tantum quod misericordie opera neglexerunt; et econtrario saluandi non laudantur de quibuslibet uirtutibus, nisi de hoc solum quod ea exhibuerunt. Unde Petrus Rauennas in libro Sermonum suorum, sermone 14: »In regno, inquit, celi coram omnibus angelis in conuentum resurgentium quod Abel passus sit, quod Abraham fidem incepit, quod Moyses legem tulit, quod Petrus crucem resupinus ascendit, Deus tacet, et clamat solum quod comedit pauper .« Demus ergo, fratres, eleemosynam, et omnia munda erunt nobis . Demus  ut detur nobis. Demus ut ii, quibus damus recipiant nos in eterna tabernacula . Demus gratis, quia nos maxime, qui de eleemosyna uiuimus, gratis accepimus. Mittamus panem super transeuntes aquas , id est populos, quia post multa tempora inueniemus eum. Hec dicimus, fratres, quia nos etiam, qui in religione uiuimus, ad clamorem pauperis aures, imo uiscera nostra nonnunquam inhumaniter claudimus. Sed qui habuerit substantiam mundi, et uiderit fratrem suum necessitatem habere, etc., quomodo caritas Dei manet in eo?  Anima autem, que benedicit impinguabitur, et qui inebriat ipse quoque inebriabitur . Sacra uolumina, karissimi, talibus plena sunt, nec ista dicimus, ut uos uelut ignorantes  instruamus, sed hec memorasse fortasse non erat inutile, sed quia bonorum operum exhibitio, siue uirtutum exercitatio salutem confert eternam. Dicto de operibus, dicamus de uirtutibus.

uirtutes in Scripturis plures numerantur, sed eas modo commemorabimus que in Euangelio sub septenario disponuntur. Prima est humilitas, secunda mansuetudo, tertia mentis compunctio, quarta desiderium iustitie, quinta misericordia, sexta cordis munditia, septima pax mentis eterna. Humilitatem Abraham habuit quando dixit: Loquar ad Dominum meum, cum sim puluis et cinis . Sic et Iacob humilitatem habuit, quando Domino loquens dixit: Minor sum cunctis miserationibus tuis . Beata quoque Maria hanc eamdem uirtutem  habuit que cum ab angelo diceretur Mater Dei, se dixit ancillam Domini . Mansuetudinem Dauid habuit, qui dixit: Ut iumentum factus sum apud te, et ego semper tecum. Tenuisti manum dexteram meam, et ex uoluntate tua deduxisti me . Dicitur enim mansuetus quasi ad manum uenire uel manu duci suetus, ut sunt domestica animalia. Talis homo uelut iumentum non solum ad prospera, sed etiam ad aduersa paratus est. Unde idem ait: Ego in flagella paratus sum . Tertia est mentis compunctio. Hanc quoque habuit sicut alibi ait: Lauabo per singulas noctes lectum meum, lacrymis meis stratum meum rigabo . Quarta est desiderium iustitie. Istam etiam idem habuit sicut quodam in loco dixit: Mei pene moti sunt  pedes, pene effusi sunt gressus mei, quia zelaui super iniquos pacem peccatorum uidens . Et item: In matutino interficiebam omnes peccatores terre, ut disperderem de ciuitate Domini omnes operantes iniquitatem . Quinta est misericordia. Sed quia ad ipsam pertinent, que superius de operibus misericordie diximus, idcirco ea hic non replicamus. Hec in beato Iob excellenter enituit. Unde et ait: Si comedi buccellam meam panis solus, et non comedit pupillus ex ea, etc. . Sexta est cordis munditia, quam et idem uir sanctus perfecte habuit. Unde et dixit: Pepigi fedus cum oculis meis, ut nec cogitarem quidem de uirgine . Septima est pax mentis eterna. Et istam Dauid  quasi specialiter habuit: Dixit enim: Cum his qui oderunt pacem eram pacificus .

Quamplurima sunt que de ternario fidei, de quinario sensuum, de senario operum, de septenario uirtutum dicere possemus; sed leuiter singula tangamus, ne uerbis prolixioribus uos oneremus. Qui autem doctrinam fidei tantum sufficere putant, multum errant. Quos bene Eliseus typice reprehendit, ubi regi Isrel loquens ait: Percute iaculo terram. Cumque eam tribus uicibus percussisset, et stetisset, iratus est contra eum uir Dei, dicens: Quia si percussisses eam quinquies, aut sexies, aut septies, percussisses Syriam usque ad consummationem. Nunc autem tribus uicibus percuties eam . Terram autem ter percutere et stare, est terrena corda tantum de  fide sancte Trinitatis erudire, et nichil de sanctitate bone conuersationis adducere. Ergo, karissimi, nos loquendo, uos audiendo, utrique faciendo, percutiamus terram, id est terrenitatem in nobis ter, in sanctam Trinitatem fideliter credendo. Percutiamus eam quinquies, nostris sensibus potenter presidendo. Percutiamus eam sexies, sex supradicta opera misericorditer exhibendo. Percutiamus eam septies, septem predictas uirtutes uiriliter exercendo. Quod si fecerimus percutiemus spirituales hostes usque ad internecionem, pacemque possidebimus in mundo per gratiam, in celo per gloriam. Quod nobis prestare dignetur iehsu Christus. Dominus noster, qui est Deus benedictus in secula. Amen



SERMO XXXuI. In Epiphania Domini.


Obtulerunt magi Domino aurum, thus, et myrrham . Aurum sacre fidei significat claritatem, thus deuotam orationem, mirrha carnalis affectus mortificationem. Aurum offerimus, dum diuina sapientia per fidem intus elucemus. Cuius oblationis pretium, ut quantum sit quamue magnificum demonstremus, alienis uerbis declarabimus. Sunt duo quedam, et hec duo in uno sunt, et unum sunt duo hec. Creator et Saluator; duo sunt nomina, et res una. Tamen aliud notat Creator, aliud Saluator. Creator, quia fecit nos; Redemptor et Saluator, quia redemit nos. Primum non eramus et facti  sumus; postea perieramus et redempti sumus, et ab uno utrumque factum est, ut bonum nostrum totum esset ab uno, et totum in uno et unum. Creatori debemus quod sumus, Saluatori quod reparati sumus. Hec sunt ergo duo, que fidei proposita sunt credenda, Creator et Saluator, et que pertinent ad Creatorem, et que pertinent ad Saluatorem similiter. Creator, et que pertinent ad Creatorem, hec est una pars fidei; Saluator, et que pertinent ad Saluatorem, hec est altera. In prima parte discernit fides inter Creatorem et opera eius. In secunda parte discernit fides inter Saluatorem et sacramenta eius. Ad Creatorem pertinent opera conditionis que sex diebus facta sunt; ad Saluatorem pertinent opera restaurationis,  que complentur sex etatibus. In prima parte ad fidem pertinet confiteri Creatorem, et ab eo facta esse omnia que habent esse. In secunda parte ad fidem pertinet uenerari Saluatorem unum, et ab eo reparata esse perdita quibus datum est uel dandum beatum esse. In prima parte recta fides in Creatorem et creaturam ita discernere debet, ut et unicuique horum quod suum est tribuat, et uicissim alterius proprietatem in alterum non transfundat, id est ut nec creature attribuat Creatoris maiestatem, nec Creatori ascribat creature infirmitatem; nec Deum concludat tempore, nec creaturam extendat eternitate. Ita fides, si unicuique quod suum est tribuit, recte offert; si inter utrumque bene discernit, recte diuidit, et non peccat. Si uero in quolibet  horum delinquitur, fides sana necesse est detrimentum patiatur. Nam illi qui, creaturam pro Deo colentes gemino errore decepti, uel creaturam eternam uel Deum temporalem esse credunt, quid inde aliud fecisse dicendi sunt quam excellentiam Factoris operi, et infirmitatem facture seu creature tribuisse Creaturi? Rursus philosophi gentilium, quamuis inter Creatorem et opus suum recte discernerent, nequaquam fideles tamen appellantur, quia fidem de Saluatore non habuerunt.

Sequuntur ergo deinde ea que in secunda parte posuimus, ubi primum in Saluatore agnoscimus redemptionem, in sacramentis eius redemptionis preparationem. Prima pars fidei spectat ad debitum nature. Secunda pars fidei spectat ad debitum gratie.  Illa credere debemus, quia per naturam conditi sumus; ista credere debemus, quia per gratiam reparati sumus. Offeramus fratres, sacramenta, sanamque fidem; quia ipsa placet Deo super aurum et topazion. Thus deuotam significat orationem. Sicut enim thus in thuribulo igne crematum odorifera fumositate sursum ascendit, ita deuota oratio in corde flamma caritatis accensa intima suauitate ad aures Diuinitatis pertingit. Thuribulum namque est cor, ignis caritas, thus oratio. Istius spiritalis thuris diuerse sunt species. Quot enim sunt anime Christiane, bone et deuote uel modo quolibet utiles illi, et fructuose affectiones, tot non inconuenienter offerre probantur orationes. Aliquando nimirum oramus, penam quam pro peccatis nostris meruimus  timendo. Aliquando oramus, eadem peccata deflendo. Aliquando oramus, ea confitendo. Aliquando oramus, de uenia magna nimiter presumendo. Aliquando oramus, iudici nos humiliando. Aliquando oramus, eius beneuolentiam captando. Aliquando oramus eius potentiam exaltando. Aliquando oramus, preces nostras exaggerando. Aliquando oramus, inimicis nostris mala imprecando. Aliquando oramus, nostram necessitatem insinuando. Aliquando oramus, nostram tribulationem pronuntiando. Aliquando oramus, malitiam hostium nostrorum accusando. Aliquando oramus, auxilium diuinum instanter postulando Aliquando oramus, eleemosynas erogando.

 Penam etenim timendo oramus, quando dicimus. Domine, ne in furore tuo arguas me, neque in ira tua corripias me . Eadem flendo oramus, quando orantes. Lauamus per singulas noctes lectum nostrum, et lacrymis nostris lectum nostrum rigamus . Ea quoque confitendo oramus, quando secundum eumdem Prophetam: Iniquitatem nostram annuntiamus, et cogitamus pro peccato nostro . De uenia bene presumendo oramus, secundum illud: Iudica me, Domine, quoniam ego in innocentia mea ingressus sum. Et in Domino sperans non infirmabor . Et item: Quare tristis es, anima mea, et quare conturbas me? Spera in Deo, quoniam adhuc confitebor illi . Nos Deo humiliando oramus, ut est illud: Domine, non sum dignus ut intres  sub tectum meam, sed tantum dic uerbo, et sanabitur puer meus . Et alibi: Peccaui super numerum arene maris, et non sum dignus uidere altitudinem celi pre multitudine iniquitatis mee . Eius beneuolentiam captando oramus, quando eius misericordiam laudantes, mitem, benignum, longanimem predicamus, ut est illud. Misericors et miserator Dominus, longanimis et multum misericors. Non in perpetuum irascetur : Et cetera que sequuntur. Potentiam eius exaltando oramus, cum dicimus: Tua est potentia, tuum regnum, Domine. Da pacem, Domine, in diebus nostris . Aliquando oramus preces nostras in conspectu Dei exaggerando, secundum illud. Exaudi, Domine, placare, Domine, attende et fac. Mala inimicis  nostris imprecando oramus, cum dicimus: Confundantur et deficiant detrahentes anime mee . Necessitatem nostram insinuando tantum oramus, secundum illud: Domine, si hic fuisses, frater meus non fuisset mortuus . Et ut beata Maria in nuptiis Dominum orans dixit: uinum non habent . Tribulationem nostram pronuntiando oramus quoties illud Dauidicum dicimus: Effundo in conspectu eius orationem meam, et tribulationem meam ante ipsium pronuntio . Hostium nostrorum malitiam accusando oramus, ut est illud: Respice inimicos nostros, quoniam multiplicati sunt, et odio iniquo oderunt me . Diuinum auxilium instanter postulando oramus, quando dicimus: Deus, in adiutorium meum intende;  Domine, ad adiuuandum me festina . Eleemosynam denique erogando oramus quando quod scriptum est adimplemus: Abscondite eleemosynam in sinu pauperis et ipsa orabit pro uobis ad Dominum, etc. .

Sunt et alii modi multi, quibus orare solemus, quos hic causa uitande prolixitatis describere nec uolumus nec ualemus. Est et alia species incensi, thymiama uidelicet rusticanum, quod in pauperioribus ecclesiis circa corpora mortuorum, uel causa honoris, uel etiam causa reprimendi fetoris cremari solet, grauem et ingratum habens odorem. Hoc conuenienter orationem peccatorum significat, de quibus scriptum est: Deus peccatores non exaudit  . Et Dauid: iniquitatem si aspexi in corde meo, non exaudiet Dominus . Oratio enim que ad Deum funditur, debet esse munda ut sit accepta. Munda autem est illorum oratio qui uera compunctione et confessione a sordibus uitiorum mundati secure dicere possunt: Dimitte nobis debita nostra, sicut et nos dimittimus debitoribus nostris . Myrrha, que amara est, carnis et carnalis affectionis designat mortificationem. Huius quoque, ut in alio quodam sermone digessimus, diuerse sunt species. Alia est enim myrrha doloris, alia timoris, alia compunctionis, alia confessionis, alia satisfactionis, alia etiam myrrha compassionis. Alia est myrrha cuiuslibet uirtutis, alia boni operis alia est myrrha abstinentie, alia prelationis uel  potius administrationis. Omnis enim prelatus, qui preest in sollicitudine, multiplicis cure amaritudine repletur. Unde et beatus Paulus, de seipso quodam in loco, sic ait: Preter alia que extrinsecus sunt, instantia mea quotidiana sollicitudo omnium Ecclesiarum. Quis infirmatur, et ego non infirmor? Quis scandalizatur, et ego non uror?  Et in Iob legitur quod gigantes gemunt sub aquis . Et Dominus in Euangelio: Martha, Martha, sollicita es, et turbaris erga plurima . Que turbatio operante gratia Dei plus credenda est habere meriti quam detrimenti, dum secundum Salomonem per tristitiam uultus corrigitur animus delinquentis . Tam multiplex est ergo spiritalis thuris et myrrhe diuersitas, quam est diuersa sancte orationis  et fructuose amaritudinis utilitas. Itaque, fratres, quod magi pagani obtulerunt corporaliter, et nos offeramus spiritualiter, ut per huius oblationis gratiam peruenire mereamur ad gloriam. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO XXXuII. De sacrificiis, et holocaustis et oblationibus, et eorum differentiis.

Anima mea in manibus meis semper . Omne quod pretiosum habemus, quod magis diligimus, quod magis amittere pertimescimus, semper uel sepius in manibus habemus, uel pre manibus habere solemus. Nihil est autem quod homini debeat esse carius aut pretiosius anima sua. Quid enim  prodest homini si uniuersum mundum lucretur, anime uero sue detrimentum patiatur? Aut quam commutationem dabit homo pro anima sua?  Pellem ergo pro pelle et cuncta que habet homo dabit pro anima sua . Inde est, karissimi, quod Psalmista sanctus suam animam in manibus non sepe, sed semper se habere dixit, uelut oblationem sanctam dignam Deo continue offerendam, quam modis omnibus custodire, et super Christum, qui est altare nostrum, patri uolebat offerre. Cuius exemplo informati nostras debemus animas in manibus tenere, easque semper Deo sacrificare et offerre. Sacrificium in ueteri Testamento dicebatur, quando de animalibus fiebat oblatio. Oblatio autem  aliarum quarumlibet rerum uocabatur. Sacrificiorum autem secundum ueteris Testamenti consuetudinem tria sunt genera. Alia enim sunt holocausta, alia simplicia sacrificia, alia pacifica. Holocaustum uocabatur quod uel ex debito uel sponte oblatum totum incendebatur. Sacrificium simplex uocabatur quod, pro debito institutionis oblatum, partim cremabatur, partim reseruabatur. Pacifica dicebantur que sponte offerebantur, siue per gratiarum actionem, siue pro precedentis uoti adimpletione, siue pro uoluntaria et spontanea deuotione. Holocaustum aliquando fiebat de armentis, aliquando de pecoribus, aliquando de uolatilibus. Oblatio aliquando fiebat de simila, que dicebatur sacrificium crudum, aliquando de clibano, aliquando de sartagine, aliquando  de craticula, et dicebatur sacrificium coctum. Sacrificia alia erant pro peccato, alia pro delicto. Delictum est, quando non fit quod fieri debet. Peccatum, quando fit quod fieri non debet. In sacrificium autem uel holocaustum aliquando offerebatur taurus, aliquando uitula, aliquando hircus, aliquando capra, aliquando hedus, aliquando uitulus, aliquando uacca, aliquando bos, aliquando ouis, aliquando agnus, aliquando aries, aliquando turtur, aliquando columba, aliquando passer. Oblatio uero aliquando fiebat ex simila, aliquando ex oleo, aliquando ex aceto, aliquando ex uino, aliquando ex thure, aliquando ex thymiamate, aliquando ex calamo, qui aromaticus appellabatur. Unde Dominus per Isaiam ad populum Isrel: Non emisti mihi argento tuo  calamum .

uideamus nunc quid ista significent, ut ex eorum significationibus ualeamus intelligere quod multis modis Deo nostras animas possimus offerre. Taurus significat superbiam. Unde in Ecclesiastico dicitur. Non te extollas in cogitatione anime tue uelut taurus . Quoties ergo superbiam nostram deprimimus et conterimus, toties Deo taurum immolamus. uitula significat luxuriam. Unde in libro Sapientie de luxuriosis et immunde uiuentibus dicitur. Spuria uitulamina non dabunt radices altas, nec stabile fundamentum collocabunt . Dum ergo nostram luxuriam pro Deo cercemus, Deo quasi uitulum sacrificamus. Hircus, capra, hedus, peccata uel peccatorum penitentiam solent figurare.  Peccata alia criminalia, alia uenialia. Criminalia alia maiora, alia minora. Maiora, ut homicidium, incestus, adulterium, sacrilegium; minora, ut furtum, fornicatio; uenialia, ut risus, ira leuis et transitoria, uerbum aliquando otiosum. Hircum itaque offerimus, dum de maioribus criminibus; capram, dum de minoribus; hedum, dum de uenialibus peccatis penitemus. Sic in uitulo, propter suam teneritudinem, boni operis inchoationem; in uacca, quia in maius robur excreuit, eiusdem operis perfectionem; in boue, propter eius perfectam fortitudinem, operis boni intelligimus perfectam, ac robustam consummationem; in oue quoque, quia innocens est animal, intelligimus bone actionis innocentiam;  in agno, quia in principio uite mundissimam habet pellem, cordis munditiam; in ariete, quia dux est gregis, rationalis intellectus, per quem adiuuante gratia omnia nostra bona debent regi, robustam accipiamus potentiam.

Immolemus igitur, fratres, animas nostras Deo: in tauro, nostram superbiam propter ipsum deprimendo; in uitula, nostram luxuriam cercendo; in hirco, capra, hedo, penitentiam de nostris peccatis agendo; in uitulo, bonum opus inchoando; in uacca, in eo proficiendo; in boue, ipsum perfecte consummando. Possumus quoque dicere quod quelibet hostia designat bonam conuersationem. Pellis hostie eiusdem conuersationis superficiem, caput initium, cauda finem intestina occultam uirtutem, ablutio hostie  munditiam uite honeste. Pellem hostie detrahimus, et hostiam membratim diuidimus, cum derelicta conuersationis nostre exterius specie, interius ratione discernente singula opera nostra pro loco, tempore, modo, intentione, diligenter discutimus, ne nos uitium fallat sub specie uirtutis, aut culpa sub specie recte operationis. Sacrificia autem nostre bone conuersationis imperfectionem designant. Et holocausta eius perfectionem figurant. uoluntaria denique sacrificia uel holocausta, de quibus scriptum est: uoluntarie sacrificabo tibi , aut bone uoluntatis significant deuotionem, aut spontanei operis exhibitionem. Sed et quasi feminini generis est quod offerimus, quando in aliqua uirtute uel leuiter infirmamur. Masculum uero offerimus, quando uiriliter  agimus, quando confortatur cor nostrum, quando deficientibus pueris, et laborantibus, et iuuenibus in infirmitatem cadentibus speramus in Domino, assumimus pennas sicut aquile, currimus et non laboramus, ambulamus et non deficimus. Turtur post primum parem, secundum fertur non requirere, et ideo castitatem debet significare. Columba quoque, que felle caret, et rostro non laniat, simplicitatem et concordiam designat. Passer, qui in tecto nidificat, celestem contemplationem figurat. Ille uelut passer in tecto nidificauerat qui dicebat: Nostra conuersatio in celis est . Offeramus, fratres, nostras animas in turture per castitatem, in columba per simplicitatem, in passere per contemplationem. Simila quoque, que absque fermento  offerebatur, simplicem doctrinam significabat. Oleum exprimit misericordiam. Sicut enim oleum super omnes liquores quibus miscetur ascendit, sic opus misericordie omnium operum effectus transcendit. Unde quemadmodum alibi diximus, pretermissis aliis sola misericordie opera in die iudicii commemorabuntur. Acetum et uinum duplicem exprimunt compunctionem, unam uidelicet que nascitur ex dolore peccatorum et timore tormentorum, alteram que nascitur ex perceptione celestium donorum et pregustatione futurorum bonorum. Nam acetum significat primam, uinum secundam. Thus, ut sepius diximus, significat orationem. Thymiama uero non illud rusticanum, de quo supradiximus, sed illud,  quod est boni odoris propter suam fragrantiam, bonam significat opinionem. Unde Paulus: Christi bonus odor sumus in omni loco . Calamus denique, eo quod calamo cantica soleant fieri, diuinam laudem significat uel gratiarum actionem. Offeramus etiam in his animas nostras, in simila uidelicet per simplicem doctrinam, in oleo per misericordiam, in aceto uel uino per compunctionem, in thure per orationem, in thymiamate bono per bonam opinionem, in calamo per diuine laudis decantationem et gratiarum actionem.

Sciendum est autem quod quando aues, scilicet turtures, aut columbe offerebantur, caput earum ad collum retorquebatur, et per uulneris locum sanguis effundebatur, uesicula gutturis extrahebatur, pluma  detrahebatur, et sic earum caro cremabatur. Capitis retortio significat mentis humiliationem, sanguinis effusio peccati confessionem, extractio uesicule et detractio plume, inflate elationis et dissolute leuitatis ablationem. Sic ergo nostram hostiam necesse est preparemus, si eam Deo placabilem fore desideramus. Fermentum et mel super altare Domini non offerebantur, que et nos spiritaliter uitare debemus. Fermentum enim significat hereticam prauitatem, mel dulcedinem secularem. Heresis corrumpit fidem, dulcedo seculi corrumpit bonam operationem. Sal in omni oblatione offerebatur. Sic enim in Leuitico scriptum est: Quidquid obtuleris sacrificii, sale condies, nec auferes sal federis Dei tui de sacrificio tuo; in omni oblatione offeres sal . Sal  significat sapientiam. Quidquid ergo boni cogitamus, loquimur, aut operamur, totum sapienter agere debemus. Unde et in psalmo, qui specialiter de oblatione diuine laudis canitur, scriptum est. Psallite sapienter . Istud quoque sal in libro Sapientie commendatur, ubi dicitur: Si quis erit consummatus inter filios hominum, si abfuerit ab illo sapientia tua, in nichilum computabitur . Ergo quia non omnia possumus omnes, et unusquisque habet suum donum a Deo, et in uia Dei alius sic ambulat, alius autem sic, idcirco unusquisque nostrum in suo sensu abundet. Et sicut dicit B. Petrus: Unusquisque sicut accepit gratiam in alterutrum illam administrantes sicut boni dispensatores multiformis gratie Dei. Si quis loquitur, quasi sermones Dei. Si quis  ministrat, tanquam ex uirtute quam administrat Deus, ut in omnibus honorificetur Deus . Qui ergo non habet bouem perfectionis, non assistat ante Deum sine uitulo inchoationis; et qui non abundat simila doctrine, offerat oleum misericordie. Et quisque in dono sibi quasi singulariter dato excellenter prepolleat, et in eo non sibi singulariter, sed et aliis communiter uiuat, ut per gratiam bene dispensatam in tempore, gloriam mereamur in eternitate. Quod nobis prestare dignetur iehsu Christus Dominus noster, qui est Deus benedictus in secula Amen.



SERMO XXXuIII. De Babylone, id est seculari conuersatione per septem crimina, fugienda.


Egredimini de Babylone, fugite a Chaldeis . Babylon illa gloriosa in regnis, inclyta in superbia Chaldeorum, que ab antiquo in solitudinem sempiternam ob ciuium suorum scelera redacta est, et nominis sui interpretatione, et principum suorum crudeli elatione, et habitatorum suorum peruersa conuersatione presens seculum significat. Quod uidelicet seculum, tum propter culpam, tum propter penam, tum propter utramque, peruerse, impieque Babyloni rectissime comparatur. Habet enim ad modum ciuitatis alicuius secundum sensum tropologicum portas suas, murum suum, plateas suas, edificia sua minora et maiora. Porta per quam introitur est natiuitas; uia per quam transitur est mortalitas;  porta per quam exitur est mors. Quidquid nimirum natiuitas misera subiicit, totum infelix mortalitas secum trahit, et quidquid mortalitas trahit, totum insatiabilis mors deglutit. Murus eius est orbis istius ambitus, quem intramus quidem nascendo, sed exire non ualemus nisi moriendo. Inter utramque uero portam, id est natiuitatem per quam introimus, et mortem per quam eximus per uiam, id est mortalitatem per quam transimus quotidie horis, et momentis, et in corruptione, et in penalitate uersamur, et fluctuamus, donec secundum arbitrium iudicis interni et eterni post meritum ad premium ueniamus. Platee istius spiritalis Babylonis septem uitia principalia sunt. Iste platee longe sunt et late.  Longe per consuetudinem diuturnam, late, per dissolutam licentiam. Prima est superbia, secunda inuidia, tertia ira, quarta acedia, quinta auaritia, sexta gula, septima luxuria. Superbia ad unam partem, siue ad unam manum habet elationem cordis, ad aiteram autem ostentationem operis. Intus enim superbia, foris iactantia. Superbia in elatione cordis, iactantia in ostentatione operis. Superbia magis in occulto coram Deo, iactantia magis in manifesto coram proximo. Ad hanc plateam instruendam primum posuit lapidem diabolus, quando sedem suam ponere uoluit ad aquilonem, et similis esse Altissimo. . Ipse rex est huius Babylonis, ipse tunc et hoc modo ipsam ciuitatem, plateamque primam eius cepit edificare. Secundo loco primi parentes nostri plateam  eamdem urbis Babylonice edificauerunt, quando pomum uetitum comedentes domum scientie superbe quesierunt. In hac platea unusquisque elatus tanto altius sibi domum construit, quanto amplius pre ceteris inflatus superbit. Et sic de aliis uitiis intelligendum est, quod qui in uitiis inueniendis et exercendis primi exstiterunt, ipsi in edificandis plateis Babylonis primum laborauerunt. Et quanto se quisque uitiosus quolibet uitio grauius corrumpit, tanto sublimiorem aulam sibi in Babylone componit. In hac platea prima, que est superbia, uarii sunt apparatus, uarii ornatus, et magis in ea queruntur que pertinent ad laudem, quam que pertinent ad uoluptatem. Plus in ea affectantur que spectant ad mundi gloriam, quam que ad carnis concupiscentiam.  Omnia enim sunt composita, circumornata ut similitudo templi. In ipsa purpura, et byssus, uestes holoserice, et tapetia de Aegypto, ornamenta calceamentorum, et lunule, et torques, et monilia, et armille, et mitre, et discriminalia, et periscelides, et murenule, et olfactoria, et inaures, et annuli, et gemme, et mutatoria, et pallia, et linteamina, et acus, et specula, et suidones, et theristra. Habitatores eius ingrediuntur pompose, et extento collo, et nutibus oculorum plaudentes, pedibus suis composito gradu incedentes. Repleta est terra eius equis, et innumerabiles sunt quadrige eius.

Secunda Babylonis platea, que est inuidia, altissima paupertate constringitur et arctatur. Nam et  si qua quandoque possident bona, dum pompam diuitias et gloriam, que in prima ei uicina platea superabundant, liuido aspectu perpendit, se pauperrimam, et quasi omni felicitate destitutam credens, inconsolabiter gemit et tabescit. Habitatores eius tortiones et dolores tenebunt, et quasi parturientes dolebunt. Hec habet ex una parte proprium decrementum, ex altera alienum incrementum. Inter propriam quippe minorationem et alterius augmentationem, uel etiam inter propriam ignominiam et alterius gloriam omnis mundus, quasi per sue platee medium, cruciatus agitur. In hac quoque platea diabolus princeps est; Quia Inuidia diaboli mors introiuit in orbem terrarum . Habet autem multos, sed omnes perditos ciues, Cain, Scribas, et Phariseos,  et principes sacerdotum, quos sciebat Pilatus per inuidiam tradidisse Christum.

Tertia platea urbis reprobe ira est. Hec ad unam manum habent iram leuem et transitoriam, ad alteram odium, id est, iram grauem et continuam. Hic uidebis festucam, illic trabem. In hanc miseram plateam concurrunt omnes impetus uniuersarum tempestatum. In hac etenim se agitant turbines dissensionum, strepunt fragores comminationum, fremunt uenti contentionum, ruunt imbres et grandines persecutionum, micant fulgura armorum, sonant tonitrua percussionum et interfectionum. Quarta platea urbis nefande est acedia. Hec habet ex una parte tristitiam, ex altera desperationem. Hec magis horrenda et amplius timenda  pre ceteris uidetur. Cum enim graue sit peccare, grauius est tamen irrationabiliter in trisittiam decidere; grauissimum autem per tristitiam in despetionem se precipitare. In hac platea Cain infelix primus sibi domum erexit, cum dixit. Maior est iniquitas mea, quam ut ueniam merear . Sed et Iudas negotiator pessimus in hac eadem platea mansionem sibi constituit, dum de uenia desperans laqueo se suspendit. Ab eius se habitatione liberari petiit Psalmista cum ait. Non me demergat tempestas aque, neque absorbeat me profundum, neque urgeat super me puteus os suum .

Quinta autem platea est auaritia. Hanc ex una parte constituit cupiditas, ex altera tenacitas.  Que, quamuis repleta sit argento et auro, et non sit finis thesaurorum eius, satiari tamen non potest; quia auarus  non implebitur pecunia, . Sed quanto plus acquirit, tanto amplius habere concupiscit. Unde est illud.

Crescit amor nummi, quantum ipsa pecunia crescit. 

In hac insignem habet arcem diues ille auarus sepultus in inferno .

Sexta platea est gula. Cuius unam partem facit edacitas, alteram ebrietas. Ab huius platee mansione nos prohibuit Dominus ubi dixit. uidete ne grauentur corda uestra in crapula, et ebrietate . Et  Apostolus. Non in comessationibus et ebrietatibus . Et in ea quidem parte, que est edacitas, sunt omnia genera panum, que fiunt arte pistoria, et obsoniorum que fiunt arte coquinaria, genera diuersa carnium quadrupedum et uolucrum, piscium marinorum et fluuialium, piper et allium et cyminum ad conficiendos sapores et condimenta. In altera parte, que est ebrietas, sunt uina diuersi coloris et saporis, et uigoris, et odoris confecta diuersis herbis et aromatibus, ad opus eorum, qui consurgunt mane ad ebrietatem sectandam et ad potandum usque ad uesperum . Quorum impudentiam idem propheta, cuius hec sunt uerba, alibi redarguit, dicens: Pre uino, inquit, nescierunt, et pre ebrietate errauerunt . Sacerdos et  propheta nescierunt pre ebrietate, absorpti sunt a uino. Erauerunt in ebrietate, nescierunt uidentem, ignorauerunt iudicium. Omnes enim mense eorum replete sunt uomitu sordiumque, ita ut non sit ultra locus . Et item alibi in persona eorum: uenite, sumamus uinum, et impleamur ebrietate, et erit hodie sicut et cras, et multo amplius . Et si tales fuerunt propheta, et sacerdos, et speculatores populi, qui ab eodem propheta uocantur canes impudentissimi, nescientes saturitatem; quale putatis fuit uulgus promiscui sexus et ignobile? Sed et apostolus Paulus de gulosis loquens ait: Multi ambulant, quos sepe dicebam uobis, nunc autem et flens dico, inimicos crucis Christi, quorum finis interitus, quorum deus uenter est, et gloria in  confusionem eorum, qui terrena sapiunt .

Septima platea est luxuria. Hec ex una parte habet immunditiam cogitationis, ex altera immunditiam actionis. Hec est ultima et infima omnium platearum Babylonis, et in ipsam confluere uidentur immunditie totius ciuitatis, et tamen inquinationis sue pro fluuio non potest saturari. Os etenim uulue, ut sacra Scriptura testatur est insatiabile . Multa sunt, fratres que de his omnibus possent dici, que nunc necesse est pretermitti. Nam tota die fere aliis rebus intendimus, et ob hoc ad nostrum libitum scribendi tempus non habemus. Que ergo nostram possibilitatem superant, uobis scrutanda relinquimus, uobis colligenda reseruamus.

 Et nunc karissimi, nobis, horreamus et abominemur plateas, et detestemur habitacula Babylonis, id est, omnia scelera uite secularis. Egrediamur de Babylone, fugiamus de Chaldeis, reuertamur Ierusalem. Egrediamur mala nostra relinquendo, fugiamus penitendo, reuertamur bene uiuendo. In auersione uel descensione de Ierusalem in Babylonem primo loco fit tentatio; secundo delectatio; tertio consensus; quarto operatio; quinto consuetudo; sexto desperatio. Per tentationem namque mouemur, per delectationem descendimus uel potius labimur, per consensum portas Babylonis ingredimur, per operationem habitaculum nobis construimus, per consuetudinem seruituti adducimur, per desperationem in carcerem trudimur et uinculis ligamur. In  reuersione autem de Babylone in Ierusalem, prima est per diuinam aspirationem peccati cognitio; secunda cordis compunctio; tertia oris confessio; quarta penitentie satisfactio; quinta uirtutis exercitatio; sexta boni operis exibitio. Et notandum quod ait: Fugiamus a Chaldeis. Melius enim quedam peccata, maxime que dulcescunt nobis, fugiendo uincimus, quam resistendo. Unde Apostolus de fornicatione: Fugite, inquit, fornicationem . Hoc etiam exprimit quod nuntius, qui uenit ad Heli, dixit. Ego sum, qui ueni de prelio, et ego, qui de acie fugi hodie . Melius est enim fugere, uitamque saluare quam in bello occumbere. Egrediamur, fratres et fugiamus. Breuis autem est uia et facilis, que est de Ierusalem in Babylonem, et e contrario  grandis et difficilis est uia, que est de Babylone in Ierusalem. Facile nimirum de bano in malum, de uirtute in uitium, de spiritu in carnem labimur; sed non eque de inferioribus ad superiora, corpore quod corrumpitur et aggrauat animam pressi, facile resurgimus. Inde est illud peticum:

. . . . . Facilis descensus Auerni,
Sed reuocare gradum, superasque euadere ad auras
Hoc opus, hic tabor est. 

Quia spiritus et caro magno sibi confinio uicina sunt, facile et cito per culpam labimur, sed quia post quam peccauimus peccati consuetudine premimur difficile per iustiam releuamur. Unde et ista spiritualis reuersio longum, arduum, et difficilem  ascensum recte habere dicitur. Hinc est quod Saluator ait: »Arcta et ardua est uia, que ducit ad uitam . Si ergo sumus in hac reuersionis uia per penitentiam, uel in ipsa Ierusalem per bonam et perfectam conscientiam, teneamus quod habemus ne alius nostram accipiat coronam. Si stamus, uideamus ne cadamus , semper suspicantes de insidiis et incursibus hostium nostrorum, qui nos abduxerunt, et captiuauerunt, et de canticis Sion interrogauerunt .« Qui secundum sententiam Ieremie, uolociores sunt aquilis celi, super montes persequuntur nos, in deserto insidiantur nobis . Aquile celi facti sunt prelati, qui ad celestia bona sublimiter uolant, et superne claritatis  radios contemplantur. Montes designant altitudinem contemplationis. Desertum significat secretum uite spiritalis. Sed persecutores nostri uelociores aquilis celi sunt, quia crudeles spiritus acrius ad nos persequendum quam nostri prelati ad defendendum multoties insistunt. Et licet in alta superne contemplationis ascendamus. uel in abscondita conuersationis intime recedamus, nunquam tamen desinunt nos persequi, nunquam nobis desistunt insidiari. Unde necesse est, karissimi, ut non solum fortiter, sed et sapienter gradiamur. Contra persecutionem etenim debemus esse fortes, contra insidias sapientes. Si ergo fortiter et sapienter ambulemus, hostes euademus, in Sion cum salute perueniemus, et letitia sempiterna erit in Christo.  Quod nobis prestare dignetur iehsu Christus Dominus noster, qui est super omnia Deus benedictus in secula. Amen.



SERMO XXXIX. De ciuitate sancta Ierusalem secundum sensum tropologicum.

Ierusalem ciuitas sancta , et ciuitas sancti . Secundum historiam ciuitas est terrena, secundum allegoriam sancta est Ecclesia; secundum tropologiam uita spiritalis, secundum anagogen patria celestis. Pretermissis igitur aliis de illa que tropologiam spectant dicamus; et ex eius descriptione mores bonos edificare satagamus. Quemadmodum ergo Babylon, id est uita secularis  habet suas plateas, et cetera, que descripsimus superius, sic et sancta Ierusalem, id est uita spiritualis habet sue edificationis dispositionem in bono, scilicet, murum suum, plateas suas, edificia sua, portas suas. Habet etenim murum extrinsecus in circuitu undique, quo circumdatur per bonorum morum districtam, continuam, et perfectam disciplinam. Habet et septem plateas contra septem plateas Babylonis per quasdam septem uirtutes septem uitiis supra descriptis contrarias. Habet nimirum sancta et spiritalis uita humilitatem, que est contraria superbie, habet caritatem, que est contraria inuidie, habet pacem que est contraria ire, habet spiritualem letitiam, que est contraria accidie, habet largitatem, que est contraria auaritie,  habet abstinentiam, que est contraria gule, habet continentiam, que est contraria luxurie. Quarum platearum partes, siue illas, que ad unam manum sunt, siue illas, que ad alteram describere fortasse non erit inutile. Prima platea ciuitatis sancte, quam humilitatem diximus, hinc habet humilitatem illam quam homo habet, et exhibet intus soli Deo in occulto; illinc habet humilitatem illam, quam habet et exhibet homo foris propter Deum proximo in manifesto. Cuius uirtutis fructus uel platee bonum Dominus demonstrat, ubi dicit: Omnis qui se humiliat exaltabitur . Quanto nimirum in presenti quilibet se magis humiliat propter Deum, tanto in futuro sublimior erit apud Deum.

 Secunda platea est caritas, que ex una parte habet dilectionem Dei, ex altera dilectionem proximi. Hinc enim iubemur diligere Deum ex toto corde, anima, uiribus, et memoria; illinc iubemur proximum diligere sicut nosmetipsos. Charitatis fructus, atque bonum quantum sit, Dominus per semetipsum notificat ubi dicit, quod in his duobus mandatis tota lex pendet et prophete . Sed inde est quod Apostolus ait: Plenitudo legis est dilectio .

Tertia platea huius spiritualis Ierusalem pax est. Huius unam partem facit intus concordia cum Deo, alteram facit foris concordia cum proximo. Istam hinc et inde nos habitare, eamque inter nos mediam esse Dominus precepit, ubi ait: Sal habete in uobis  et pacem habete inter uos . Cuius fructus quantus sit alibi ostendit, ubi ait: Beati pacifici, quoniam filii Dei uocabuntur . Magnus est hic fructus, magnum bonum. Nam si filii et heredes, heredes quidem Dei, coheredes autem Christi .

Quarta platea eius spiritualis letitia est. Cuius partem unam facit exsultatio illa que intus solum sentitur in affectione, alteram facit illa que etiam foris apparet in sensualitate. Aliquando quippe tanta letitia celitus infunditur anime, ut non solum intus sentiatur, sed et foris agnoscatur, in uultu, in uoce, in gestu, in motu. Unde Psalmista: Cor meum et caro mea exsultauerunt in Deum uiuum . Hinc est quod sacra Scriptura refert,  quod letante populo Dei et laudante Deum uox audiebatur procul. Quid enim mirum, si intus letante patre de filio, qui post preuaricationem rediit ad cor, symphonia letitie, chorusque simul foris audiantur . Inde est etiam quod in sacris solemnibus diebus prohibemur contristari, Scriptura testante, que dicit: Dies sanctificatus est Domino Deo uestro. Nolite lugere, et nolite flere. Ite, et comedite pinguia; et bibite mulsum, et mittite partes eis, qui non preparauerunt sibi. Sanctus enim dies Domini est. Nolite contristari . Gaudium etenim Domini est fortitudo nostra. Hinc est quod Saluator ait: Nunquid possunt filii sponsi ieiunare, quandiu cum ipsis est sponsus?  Ipsa namque letitia, que in sacris solemnibus diebus in uictu uel  in uestitu a credentibus habetur uel exhibetur, bona bene ea utentibus est, quia sicut eis ex dono Dei, sic ab eis fit ad honorem Dei. Huius uirtutis utilitas, que uel quanta sit Paulus declarat, ubi Corinthiis de collectis scribens dixit: Unusquisque prout destinauit in corde suo non ex tristitia uel ex necessitate; hilarem enim datorem diligit Deus .

Quinta platea ciuitatis sancte est largitas, quam ex una parte constituit iusta acquisitio, ex altera discreta distributio. Ex una parte facit eam iusta acquisitio, quia religiosa et honesta largitas dedignatur uiuere uel dare ex rapto, ex turpi, ex fraude, ex furto, uel quolibet modo alio iniusto acquisita substantia, dedignatur de fermentato sacrificare laudem.  Ex parte altera construit eam discreta distributio. Si enim minus iusto daret, iam fieret ipsamet auaritia; si plus iusto, iam non esset largitas, sed prodigalitas. Quantus sit fructus largitatis Saluator in Euangelio ostendit dicens: Date, et dabitur uobis. Mensuram bonam, et confertam, et coagitatam, et superfluentem dabunt in sinum uestrum .

Sexta platea istius Ierusalem abstinentia est, que ex una parte habet parcimoniam, ex altera sobrietatem. Parcimonia est contraria edacitati, sobrietas ebrietati. Ieiuniorum et abstinentie exempla multa reperiuntur in Scripturis, ex quibus precipua sunt ieiunia Moysi et Elie et Domini Saluatoris. Ieiunii et abstinentie fructus quantus sit in Niniuitis elucet, qui per triduanam abstinentiam diuinam placauerunt  iracundiam, et de subuersione sibi comminata meruerunt indulgentiam .

Septima platea sancte ciuitatis est continentia siue castitas. Hec ex una parte habet munditiam cordis, ex altera munditiam corporis. uel ex una parte habet munditiam cogitationis, ex altera munditiam actionis. Cuius uirtutis quantus sit fructus atque bonum, in uiduis et uirginibus enitescit, ex quibus uidue sexagesimum, uirgines centesimum possident fructum. Has, karissimi, uirtutes recte plateas nominamus, id est uias latas ad inhabitandum, spiritualiter ambulandum, et currendum et ad omne spirituale negotium habiles, quia omnis uia, que ducit ad uitam licet inchoantibus uel etiam proficientibus arcta et ardua uideatur, profectis tamen  et perfectis lata et plana esse probatur. Unde Psalmista: uiam mandatorum tuorum cucurri, cum dilatasti cor meum . Et item: Omnis consummationis uidi finem latum mandatum tuum nimis . Nam quicunque perfectam habet caritatem, que foras mittit timorem , dulce habet, imo reputat quidquid sibi tentationum uel aduersitatum occurrerit, dicens cum Apostolo: Non sunt condigne passiones huius temporis ad futuram gloriam que reuelabitur in nobis . Hinc in Canticis canticorum de caritate scriptum est, quod fortis est ut mors dilectio, dura ut infernus emulatio. Lampades eius lampades ignis atque flammarum. Aque multe non poterunt exstinguere caritatem, neque flumina obruent illam. Si dederit homo omnem  substantiam domus sue, pro dilectione, quasi nichil despiciet eam . In hac ciuitate spirituali turris quoque fortissima est, de qua scriptum est: Turris fortissima nomen Domini; ad ipsum confluet iustus et saluabitur .

Scitis, karissimi, quia hominibus quibuslibet suam urbem defendentibus non in equis, armis, portis, muris, aut etiam uiribus suis tanta fiducia est, quanta in turri sue ciuitatis. Fugatis enim et retroactis unicum refugium, solumque tutamen est turris. Sic, sic fidelibus contra spirituales hostes dimicantibus unica spes est, atque tutela non solum in aduersis uerum et in prosperis, inuocatio diuini nominis. Non enim ignorant quod quicunque inuocauerit  nomen Domini saluus erit . Inde est etiam quod sancta uniuersalis Ecclesia in suis habet institutionibus primum inuocare nomen Domini in diuinis obsequiis inchoandis, fideliter et fiducialiter proclamando: Deus, in adiutorium meum intende . Habet quoque portas duas Ierusalem ista spiritualis, quarum prima et inferior est fides Catholica. Secunda et superior est contemplatio diuina. De his duabus portis scriptum est: Ingredietur et egredietur, et pascua inueniet . In prima porta inueniet pascua gratie, in secunda pascua glorie. Ut autem diuersis ex locis Scripture, et ex assertionibus quorumdam potest intelligi, ipsa terrena Ierusalem secundum antiquum situm in cliuo posita fuit. Sic et in cliuo posita est ciuitas  ista, que est uita spiritualis et habet gradus suos a porta usque ad portam, per quos ascenditur ab inferioribus ad superiora, ut qui ascendunt per singulos gradus a terrenis elongentur, ut celestibus appropinquent. Sancte enim uiuere uolentibus primum intrandum est per fidem, deinde per incrementa iustitie ad contemplationem celestium conscendendum. Est itaque primus gradus in prima porta, uel potius ipsa porta est primus gradus siue scala ascensionis. A terrenis enim eleuati, primo loco pedem ponere debemus in primam scalam, id est fidem. Secundo ex fide debemus ascendere in spem. Tertio debemus ascendere ex spe in caritatem. Quarto ascendere debemus ex caritate in aliarum uirtutum exercitationem, maxime in septenarium  principalium uirtutum que in Euangelio describuntur, qui septenarius incipit, ubi dicitur: Beati pauperes spiritu, quoniam ipsorum est regnum celorum . Quinto debemus ascendere ex septenario principalium uirtutum in senarium bonorum operum, qui incipit, ubi dicitur: Esuriui, et dedistis mihi manducare . Sexto ascendere debemus ex senario bonorum operum in predicationem. Iustum enim et idoneum probatur, ut qui bonum operatur, ipse hoc aliis loquatur, ut sit imitator Saluatoris, de quo scriptum est: Que cepit iehsu facere et docere . Predicatio autem duobus aliquando modis expletur, uerbis scilicet et miraculis. Unde de primis et summis predicatoribus scriptum est: Illi autem profecti predicauerunt  ubique Domino cooperante, et sermonem confirmante sequentibus signis . Septimo loco debemus ascendere ex predicatione in contemplationem. De his scalis siue gradibus ascensionis scriptum est: Illuc ascenderunt tribus, tribus Domini, testimonium Isrel, ad confitendum nomini Domini . Et alibi: Beatus uir cuius est auxilium abs te, ascensiones in corde suo disposuit in ualle lacrymarum in loco quem posuit . Qui autem per istos gradus usque in portam contemplationis, que in summo, et quasi in exitu ciuitatis huius posita est, conscenderit, ipse semetipsum spiritualiter egredietur, et supergredietur, ut fiat ex Iacob Isrel, ex Lia Rachel, ex Phenenna fiat Anna,  et ex Martha fiat Maria. Et qui fuit boni operis exhibitor, fiat diuinitatis contemplator. Hinc est quod Ieremias ait: Bonum est uiro cum portauerit iugum ab adolescentia sua . Sedebit solitarius, quia leuabit se super se. Hinc in Canticis canticorum scriptum est: Egredimini, filie Sion, et uidete regem Salomonem in diademate, quo coronauit eum mater sua in die desponsationis eius, et in letitia cordis illius . Hinc Psalmographus ait: Ibi Beniamin adolescentulus in mentis excessu . Festinemus, fratres, post labores operis ad quietem et libertatem contemplationis egredi, ut nos regem in decore suo, et terram nostram licet adhuc de longe ualeamus intueri. Ascendamus in uirtutem de uirtute sicut decet pro salute, ut perpredictum  ascensionis septenarium peruenire ualeamus ad octonarium beatitudinum. Quod nobis prestare dignetur, etc.



SERMO XL. De custodibus Ierusalem ciuitatis sancte.

Super muros tuos, Ierusalem, constitui custodes; tota die et nocte in perpetuum non tacebunt. Qui reminiscimini Domini, ne taceatis, et ne detis silentium ei, donec stabiliat, et donec ponat Ierusalem laudem in terra . Ierusalem ciuitas sancta et ciuitas sancti, sancta Ecclesia est, cuius rex ei peregre proficiens preposuit custodes ac speculatores, qui eam die ac nocte custodiant, et a malo defendant. Sunt ergo diuerse specule et diuersi speculatores, imo speculatorum ordines, qui in diuersis  locis sancte ciuitatis presideant, hostes arceant, ciues custodiant. In prima specula residet domnus apostolicus, qui sicut omnibus presidet, ita omnibus prouidere debet; in secunda specula sunt patriarche, in tertia archiepiscopi, in quarta episcopi, in quinta archidiaconi, in sexta archipresbyteri, siue, ut in quibusdam locis appellantur, decani, in septima presbyteri, et in his omnibus quicunque sunt dignitate sublimiores, ipsi sunt ciuitatem custodiendi magis debitores. Officium singulorum specule sunt eorum. uerbi gratia: Specula presbyterorum presbyteratus est eorum; specula archipresbyterorum archipresbyteratus est eorum; specula archidiaconorum archidiaconatus eorum. Et sic de ceteris. uerum, fratres, secundum sacri eloquii testimonium,  exigentibus populi peccatis, nonnunquam hypocrita speculam sacri regiminis ascendit, populum premit, non custodit. Unde grauiter dolendum grauiterque gemendum. Que enim, karissimi, pulchritudo uel quis est honor dicendus si simia pinnaculum templi Dei conscendat, et in ipso resideat? nonne ad tam monstruosum spectaculum tota ciuitas concurret, agens super hoc manibus plausum, ore cachinnum? Simia, eo quod humane forme quedam habeat similia, ut aiunt, dicta, animal est paruum et pilosum absque uoce, agile, deforme, petulcum, et alta montium siue edificiorum libenter conscendens. Que licet uilissimum et turpissimum et horrendum sit animal, tamen homines seculares suis erroribus decepti, qui in auibus celi ludunt, et in bestiis  terre, et heu maxime clerici in suis domibus hanc habere, et in suis fenestris ponere solent, ut apud stultos qui pertranseunt, per eius aspectum gloriam suarum diuitiarum iactitent. Per hanc autem monstruosam bestiolam hypocrita speculator rectissime figuratur. Ipse etenim est simia per simulationem, paruus per despectionem, pilosus per superfluitatem, absque uoce per noxiam taciturnitatem, agilis per leuitatem, deformis per turpem conuersationem, petulans ac petulcus per luxuriam, alta petens per superbiam. Alta petit per superbiam, quia si in hoc honore est, ad illum, id est ad superiorem semper anhelat. uerbi gratia, si in presbyteratu residet, concupiscit archipresbyteratum; si in archipresbyteratu,  archidiaconatum; si in archidiaconatu, episcopatum; si in archiepiscopatu, patriarchatum, quem honorem uocamus etiam primatum; si in patriarchatu est, apostolicatum mallet habere. Sed quia hoc honore in ecclesiasticis dignitatibus nichil est excellentius, hic posuit Deus terminum mari, id est humane cogitationi fluctuanti et tumenti, et hic confringit tumentes fluctus eius. Impii enim quasi mare feruens quod quiescere non potest. Et de huiusmodi speculatores uenerabilis et laudalibis Bernardus Clareuallensis in libro De consideratione ita scribit, dicens: »Simia in tecto rex fatuus in solio. Monstruosa res, gradus summus et animus infimus, sedes prima et uita ima, lingua magniloqua et manus otiosa, sermo multus et fructus nullus,  uultus grauis, actus leuis, ingens auctoritas et nutans stabilitas.« Hinc est quod Dominus per Osee dicit: Isti regnauerunt et non ex me. Principes exstiterunt, et non cognoui . Hinc per Isaiam de talibus conqueritur dicens: Speculatores eius ceci omnes, nescierunt uniuersi, canes muti, non ualentes latrare, uidentes uana, dormientes et amantes sommia. Et canes imprudentissimi nescierunt saturitatem. Ipsi pastores ignorauerunt intelligentiam. Omnes in uiam suam declinauerunt unusquisque ad auaritiam suam, a summo usque ad nouissimum. uenite, sumamus uinum, et impleamur ebrietate, et erit hodie sicut et cras et multo amplius .

Nunc his dimissis quos non misit, sed dimisit Dominus, uertamus nos ad eos qui bene presunt, et  uideamus quales debeant esse, qualiter preesse uel prodesse. Sed quomodo inueniemus, fratres, speculatorem idoneum, cum ipse Dominus uix inueniat dicens: Quem mittam, et quis ibit nobis?  Et item in Euangelio: Quis putas est fidelis seruus et prudens, quem constituit Dominus super familiam suam?  Sed ipse Dominus, in Apostolo loquens, per Apostolum docet nos qualis esse debeat speculator, dicens: Oportet, ait, episcopum irreprehensibilem esse, unius uxoris uirum, sobrium, prudentem, ornatum, pudicum, hospitalem, doctorem, non uinolentum, non percussorem, sed modestum, non litigiosum, non cupidum, sue domui bene prepositum, filios habentem bene subditos cum omni  castitate. Si quis autem sue domui preesse nescit, quomodo Ecclesie Dei diligentiam habebit? Non neophytum, id est nouitium, ne in superbiam elatus in iudicium incidat diaboli . Quod autem ait unius uxoris uirum, uel quod ait filios habentem illius temporis fuit, non istius est, nec esse debet. Si autem speculator, quem pastorem uel prelatum dicere possumus, si inquam est uitiosus, a suis subditis minime reprehendendus est. Unde Isidorus: »Sunt inquit qui prepositos suos peruerse iudicant, dum terrenis studiis eos plus uiderint esse intentos, si uel parum iam ipsi de spiritualibus cognouerunt.« Rectores a Deo ergo iudicandi sunt, a suis autem subditis indicandi non sunt, exemplo Domini qui per se uendentes columbas et nummulariorum mensas  proprio euertit flagello. uel etiam sicut dicitur: Deus stetit in Synagoga deorum, in medio autem deos diiudicat . Quod si a fide exorbitauerit rector, tunc erit arguendus a subditis. Pro moribus uero reprobis tolerandus magis quam distringendus a plebe est. Sciendum est etiam quod sicut pro moribus reprobis a subditis non est arguendus, sic in his que bene docet, et precipit non est contemnendus. Hinc Dominus in Euangelio dicit: Super cathedram Moysi sederunt Scribe et Pharisei: Que dicunt seruate, que faciunt facere nolite . Sed iam, karissimi, que terrenarum, et mundanarum ciuitatum custodes in suis custodiis agere soleant uideamus, et tunc forsitan quod spiritualibus sancte Ecclesie custodibus faciendum sit clarius  uidere ualebimus. Solent autem ciuitatum custodes ac speculatores maxime tempore bellorum in alto sedere, uigilare, per totam ciuitatem precipue noctibus circuire, tubis clangere, fistulas inflare, citharizare, et cantare.

Sic, sic, dilectissimi, facere debent speculatores ciuitatis nostre. Debent in alto sedere, per spiritualem conuersationem, ut eorum conuersatio non sit in terra, sed in celo, non in carne, sed in spiritu, quatenus eorum anima in puluere non humilietur, et uenter eorum terre non conglutinetur, sed super montem excelsum ascendant illi, qui Euangelizant Sion, et pedes sint speciosi super montes annuntiantium pacem, predicantium salutem, dicentium: Sion, regnabit Deus tuus . Debent uigilare  per circumspectionem, ut intuitum uertant a dextris, ne prosperis fallantur; a sinistris, ne aduersis frangantur, retro per preteritorum utilem memoriam, ante per futurorum prouidentiam. Debent uigilando circumspicere, ne ex improuiso hostis adueniat, portas frangat, uel murum irrumpat, domos accendat, turres euertat, ciues occidat, spolia detrahat, ciuitatem destruat, populum in Babyloniam abducat. Debent circuire totam ciuitatem, id est gentem sibi commissam, et scrutari ne lapide cuiuslibet uirtutis dilapso, murus dicipline uel ad modicum infirmetur, et, si id contigerit inuenire, quanto citius fieri potest resarcire. Quod ille bene adimpleuit qui ait: Preter illa, que extrinsecus sunt, instantia mea quotidiana, sollicitudo omnium Ecclesiarum  . Debent tubis clangere per terribilem predicationem. Tubarum alia lignea, alia terrea, alia cornea, alia enea. Tuba lignea apposito igne facile aduritur; tuba cornea percussione facile frangitur; tuba cornea de carne procedit, sed carnem excedit; tuba enea fortis est, et percussionibus non facile cedit. Propterea tuba lignea bene significat predicationem illorum qui facile uincuntur tentationibus; terrea, illorum predicationem qui franguntur aduersitatibus; tuba cornea, illorum predicationem qui tentationes superant; tuba enea, predicationem illorum qui in aduersitatibus inuincibiles perdurant. Fistulas debent inflare per blandam consolationem. Aptum est enim ut asperitatem et  duritiam terroris, blandimentum consolationis sequatur, ut per sequentem suauitatem precedens asperitas temperetur. Has fistulas habere iubentur predicatores, ubi scriptum est: Dicite pusillanimis: Confortamini . Citharizare debent per bonam operationem. Cithara namque que digitis tangitur ut sonum reddat, bonam operationem recte figurat. Hec cithara sex habet chordas, sex uidelicet opera misericordie. Esuriui, et dedistis mihi manducare, etc. . Cantare debent per laudem, et gratiarum actionem. Semper enim gratias debent agere Domino bonorum omnium largitori.

Debent ergo sancti speculatores in alto sedere per spiritualem conuersationem, uigilare per circumspectionem, circuire per sollicitudinem, tubis  clangere per predicationem, fistulas inflare per consolationem, citharizare per bonam operationem, cantare per gratiarum actionem. Et hec omnia facere debent die et nocte, id est in prosperis et aduersis. Unde et ipse Isaias, cuius hec sunt uerba que preposuimus, de seipso dixit: Super speculam Domini ego sum stans iugiter per diem, et super custodiam meam ego sum stans totis noctibus. Donec, inquit, stabiliat et donec ponat Ierusalem laudem in terram . Primum ponit Deus laudem Ecclesie sancte in mundo per gratiam, deinde ponit ei laudem in celo per gloriam. Sed Donec ponat ei laudem in celo necesse est sancti speculatores eius ut ad custodiam uigilent in mundo. Sed quia nisi Dominus custodierit ciuitatem, frustra uigilat qui custodit  eam , deprecemur Dominum, ut per semetipsum nos custodiat ut pupillam oculi, quatenus per gratiam nobis impensam in tempore, cum ipso regnare ualeamus in eternitate. Quod nobis prestare dignetur iehsu Christus Dominus noster, qui est Deus benedictus.



SERMO XLI. In Purificatione beate Marie semper uirginis de purificatione mentis.

ueniet ad templum suum Dominator, quem uos queritis: et Angelus testamenti, quem uos uultis . Templum Dei, fratres, sanctum est, quod estis uos . Ad hoc templum uenit Dominus diuersis modis. uenit etenim per creaturarum contemplationem, uenit per Scripturarum lectionem,  uenit per miraculorum operationem, uenit per preceptorum suorum predicationem, uenit per internam aspirationem, uenit per aduersitatem, uenit per prosperitatem, uenit comminando mala, uenit promittendo bona, uenit mala auferendo, uenit bona conferendo, uenit per cognitionem ueritatis, uenit per amorem uirtutis. Et est quidem in templo suo per gratiam, sed uenit ad idem templum per maiorem gratiam, ut det gratiam pro gratia, ut iustus iustitiam faciat adhuc, et sanctus sanctificetur adhuc. Quia omni habenti dabitur, et abundabit . Nobis autem post acceptam gratiam uoluntarie peccantibus relinquitur, ut ipse Dominus ait iudeis, domus non iam eius, sed nostra deserta  . Et, ut per Ieremiam ait, Fit ei hereditas eius sicut spelunca hyene [quasi leo in silua] , et domus eius, que nos fuimus, que domus orationis esse debet, quia in cordibus nostris eum debemus adorare et timere, fit spelunca latronum , id est, habitatio demoniorium, qui per furtiuas suggestiones nos profanant et pertrahunt ad illicitas delectationes. Cum autem Dominus iterum exsurgit ad miserandum Sion, quia tempus miserendi eius, quia uenit tempus , tunc mittit strenuum sue clientele famulum, qui preparet uiam eius ante eum, ut, mundificato et sanctificato templo, quod fuerat contaminatum et profanatum, statim ad ipsum ueniat Dominator, quem nos querimus, et Angelus testamenti, quem  nos uolumus. Dominator potentia, Angelus gratia: Dominator in eo quod nos dignatus creare, Angelus in eo quod dignatus est nos redimere.

Premittitur ergo ex omnibus celestis curie seruientibus et officialibus quasi custos et procuratrix et imperatrix prima atque mundatrix templi Domini consideratio culpe, ut illud a cunctis sordibus emundet, ac uelut uere celestis regis thalamum per emundationem decenter adornet. Ingressa igitur consideratio, seu cognitio culpe uidet gentes ingressas in sanctuarium Dei, de quibus preceperat ut non intrarent Ecclesiam eius. uidet templum et omnia utensilia eius polluta et obuoluta, contaminata et profanata, tectum eius de super cum trabibus, et tignis, et laqueariis, telis aranearum  undique palliatum, id est mentem cum suis sensibus, affectionibus, et uirtutibus uelatam per totum uanitate turgentis superbie; aream uero deorsum, id est carnem stratam luto luxurie, medios parietes, id est sermones et actiones uitiorum sordibus a summo usque ad imum stercoratos et fedatos. Ibi requiescunt bestie, habitant struthiones, et pilosi saltant ubi et respondebunt. Ibi ulule in edibus eius, et Sirene in delubris uoluptatis . Orte sunt spine et urtice, et paliurus in munitionibus eius. Et facta est est domus Domini cubile draconum et pascua struthionum. Unicornes descendunt cum eis, et tauri cum potentibus. Non est transiens per eam, quia onocrotalus et ericius et ibis, et coruus habitant ibi. Occurrunt demonia  onocentauris, et pilosus clamat alter ad alterum. Ibi cubat lamia, et inuenit sibi requiem, ibi habet foueam ericius, et enutrit catulos, et circumfodit, et fouet in umbra eius. Illuc congregati sunt milui alter ad alterum. Ibi coruus in superliminari, et lappa et tribulus super aras eius .

His omnibus nichil aliud innuitur, nisi peccatorem Christianum, siue crudelium suggestionibus demonum, siue reproborum consiliis hominum interius exteriusque corruptum et non iam Dominice, sed demoniace magis habitationi mancipatunt. Hec attendens cognitio, seu consideratio culpe ingemiscit, et tabescit, non habens consolatorem, nec inueniens consolationem. Nec presumit sola subire  sarcinam tanti negotii reminiscens uerborum Salomonis, ubi dicit: Melius est duos esse simul quam unum, habent enim emolumentum societatis sue; si unus ceciderit, ab altero fulcietur. ue soli, quia cum ceciderit non habet subleuantem se: Et si dormierint duo fouebuntur mutuo. Unus quomodo calescet? Et si quispiam preualuerit contra unum, duo resistent ei . Pro his omnibus ista prima uirtus aliis premissa, quam considerationem culpe nominamus, omnium inuocat rectorem Deum, ut sibi prestare dignetur auxilium ad tantum obsequium exsequendum. Mittitur ergo ei celitus quedam pedisequa eius, que dum huiusmodi res bene geritur, eam semper solet comitari, consideratio uidelicet pene, et precipitur ei, ut opus acceleret, et  domum Domini circa eius aduentum preparare festinet. Que cor humanum celitus illapsa, uidet peccatoris stipendium quod promeruit, iam iamque persoluendum ; uidet crudelia tormenta, calores ignium, et frigora niuium, famem et sitim, terrores et tortores, tenebras, uermes, et si qua sunt similia. Dum ergo consideratio culpe hinc, consideratio pene inde rebus ubique agendis unaqueque pro suo officio solerter intendit, nequaquam uires suas ad hoc negotium rite peragendum solas sufficere prudenter attendunt. Mittuntur ergo eis duo satellites curie celestis streuui, et uirtute pleni, dolor scilicet et timor, eas in hoc labore perficiendo non solum sequi, sed etiam eis obsequi consueti, et  indicit consideratio culpe dolorem de peccato preterito, consideratio uero pene timorem de tormento futuro. Qui grauem sibi laborem instare cognoscentes, perticis et scopis opus arripiunt, et tanta  uesania inter parietes debacchantur, ut nisi moderatrix et gubernatrix omnium quam ocissime accurrat temperata discretio, domum totam non iam solum euertant ad querendum quod erat perditum, sed potius subuertant ad perdendum quod substiterat adhuc saluatum. Dum enim debent operari peccatoris emendationem, ipse eorum impetum ferre non preualens, aliquando pene precipitatur in desperationem. Mittitur ergo discretio, que dicto citius aduolans freno sui moderaminis furentes cohibet, moderatur, dirigit, et gubernat.

 His igitur omnibus simul laborantibus et sese uicissim adiuuantibus, tota domus Domini spurcitia que uel per cogitationem, uel per locutionem, aut per operationem facta fuerat, in unum coacta sterquilinium in medium cordis congeritur, ut adhuc accepto consilio et auxilio diuino modo quolibet egeratur. Tunc renouante Deo antiqua miracula, percutitur petra cordis, et fluunt aque in abundantia. Mittitur enim sexto loco ad presignificandam perfectionem operis in cor humanum compunctio. Que ab imo cordis exsurgens suo impetu detestabilem illam, et horrendam massam subleuat, et dissoluit; et aliis manum apponentibus totis omnium uiribus ad ostium pellitur  ut expellatur. Tunc denique ut septiformis sancti Spiritus gratia adesse monstretur, septimo loco dirigitur ostiaria, id est confessio, qua ueniente et os diu mutum, et per diabolum obseratum, aperiente, tota illa nefanda congeries eliminatur. His itaque peractis, id est uitiis et peccatis expulsis, iure hereditario uirtutes et bona opera succedunt. Quibus omnibus domus Domini adornatur, et contra eius ingressum emundata, et ornata decentissime preparatur. Et statim uenit ad templum sanctum suum Dominator, quem nos querimus, et Angelus testamenti, quem desideramus. Celebratur ergo solemnitas sancta Purificationis tanto gaudio, ut non solum hominibus, uerum et angelis Dei gaudium sit in celo super uno peccatore penitentiam agente plusquam  super nonaginta nouem iustis, qui non indigent penitentia . Eia, karissimi, emundemus nos ab omni iniquinamento carnis et spiritus, ut simus sine macula et sine ruga, quatenus per nostram bonam conuersationem, et per meliorem conuersionis conuersationem ea geramus in tempore de quibus letemur in eternitate. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO XLII. In purificatione B. Marie, de purificatione Ecclesie.

Ipse est quasi ignis conflans, quasi herbe fullonum. Et sedebit conflans, et emundans argentum; et purgabit filios Leui. Et colabit quasi aurum, et quasi argentum,  et erunt Domino offerentes sacrificia in iustitia . Saluator noster, dilectissimi nobis, ad templum suum ueniens, id est sanctam Ecclesiam uisitans per sue dispensationem incarnationis, ut eam sibi exhiberet sine macula luxurie, et sine ruga malitie, emundauit eam ab omni inquinamento carnis et spiritus per gratiam redemptionis et affectum iustificationis. Que gratia uel effectus hic manifestissime designatur, comprehenditur, exprimitur, ubi per Prophetam predicitur: Sedebit conflans et emundans filios Leui.. Ubi namque dicitur sedebit, demonstratur eius diligens intentio nos saluantis. Ubi uero subditur conflans, angustia nostre tribulationis; ubi autem deinde infertur purgabit  filios Leui, effectus nostre iustificationis. Ipse est quasi ignis conflans, quasi herba fullonum. Dominus quasi ignis est consumens lignum, fenum, stipulam, quia grauia peccata grauiter punit. Est etiam quasi herba fullonum, quia leuiora leuius puniens, lotis munditiam restituit. Et purgabit filios Leui, et colabit eos quasi aurum et quasi argentum. Per filios Leui sacerdotalis dignitas intelligitur. Et si sacerdotes colandi sunt et purgandi, quid de ceteris est dicendum, cum iudicium incipiat a domo Dei, et colabit eos? Metallum postquam conflatum est in fornace, ut sepe uidemus, ad exemplar terreum quod lingua uulgari coclear dicere possumus, cui et per quod in uas uel in aliud quodlibet instrumentum infundendum est et informandum ab artifice uice colarii, quolibet  instrumento, ne carbones simul transeant interposito, traducitur et transfertur. Quod totum in hac spirituali purgatione perfectus completur. De spirituali namque conflatione scriptum est: Tribulatio patientiam operatur, patientia probationem . Et Dominus in Euangelio: In mundo pressuram habebitis . Ad colationem autem pertinet quod ait: Arcta est uia que ducit ad uitam . Et item: Contendite intrare per angustam portam . Non enim ad modicum arctatur qui ex una parte audit: Quod tibi fieri non uis, alteri ne feceris ; et ex altera: Quecunque uultis ut feceris ; et ex altera: Quecunque uultis ut faciant uobis homines, et uos eadem facite illis . Per arctam autem uiam ducitur, et per strictum foramen colatur, cui, omne quod delectat, nisi secundum  Deum sit, etiam cogitare prohibetur. De informatione uel conformatione sic dicit Apostolus: Nos omnes releuata facie gloriam Domini speculantes in eamdem imaginem transformamur a claritate in claritatem tanquam a Domini Spiritu . Per tribulationem quippe conflati, et per districtam disciplinam, que in presenti non uidetur esse gaudii sed meroris, colati, integritatem et pulchritudinem, diuine imaginis in nobis recipimus, qui eam in nobis praue uiuendo miserabiliter corruperamus; et nostre conditionis dignitas ex uase contumelie in uas transfertur glorie.

Colabit, inquit, eos quasi aurum, et quasi argentum. Quidquid in auro, id est sensu nostro et argento, id est eloquio, commistum est ere, stanno,  plumbo, camino Dei excoquitur, et per districtionem discipline colatur , ut sit igne examinatum, probatum terre, purgatum septulum . Contingit autem, karissimi, sepenumero, ut qui in fornacem sancte purgationis mittuntur ut probentur, non probentur, sed reprobentur. Hinc Isaias populo Isrel ait: Argentum tuum uersum est in scoriam . Hinc Ezechiel ait: Fili hominis, uersa est mihi domus Isrel in scoriam . Omnes isti, es et stanuum, et ferrum, plumbum, in medio fornacis scoria argenti facti sunt. Hinc Dominus ad Ieremiam ait: Probatorem dedi te in populo meo robustum, et scies et probabis uiam illorum. Omnes isti principes declinantes, ambulantes fraudulenter,  es, et ferrum, uniuersi corrupti sunt. Defecit sufflatorium, in igne consumptum est plumbum, frustra conflauit conflator, malitie enim eorum non sunt consumpte. Argentum reprobum uocate eos, quia Dominus proiecit illos . Possunt tamen es et ferrum et stannum et plumbum in bona aliquando significatione accipi. Aes etenim, quia sonorum est, apte significat sonum predicationis. Ferrum autem, quia per illud iustitia solet exerceri, uirtutem significat seueritatis. Stannum, etsi argentum non est, tamen quia a longe argenti suo colore uel fulgore pre se ferre uidetur similitudinem, potest figurare cuiuslibet uirtutis, uel boni operis imitationem. Dum enim aliquis in altero uidet alicuius uirtutis fulgorem splendescere, etsi non potest illi in eadem  uirtute cequari, tamen quia studet illum in quantum potest, imitari, uidetur uelut stannum, quantumuis argenti longa similitudine, aliqua tamen eius imitatione decorari. Plumbum, quia ponderosum est, significat grauitatem. Sed in hoc loco omnia ista non in bona, sed in mala significatione accipi possunt. Aes itaque propter tinnitus sui melodiam, placentem significare potest adulationem. Ferrum, quia ipso crudelia et iniusta homicidia multoties fiunt, figurat crudelitatem. Plumbum per suam ponderositatem designat segnitiem. Stannum exprimit uirtutis simulationem. Scoria, que est metalli purgamentum, quamlibet significat uitiositatem.

Fratres, ne simus es per adulationem, nec ferrum  per crudelitatem, nec plumbum per segnitiem, aut stannum per simulationem, sed nec scoria per quamlibet uitiositatem; formidabiliter timeamus quod dicitur: Defecit sufflatorium, in igne consumptum est plumbum, frustra conflauit conflator, malitie enim eorum non sunt consumpte. Argentum reprobum uocate eos, quia Dominus proiecit illos. Hec omnia nobis terribiliter sunt formidanda. Nos etenim qui in religione sumus, nos maxime in conflatorio fornacis sumus. Conflatorium nempe claustrum nobis est, in quo uelut aurum in fornace, tedio, silentio, lectione, meditatione, oratione, ieiuniis, uigiliis, rigore discipline, debemus a nostris peccatis purgari et probari. Conflator prelatus noster est, qui ad nos emendandos continue laborat. Sufflatorium,  uerbum eius est et exemplum. Timeamus, karissimi, eius in nobis laborem frustrari, dum incorrigibiles existentes per eum contemnimus emendari, timeamus argentum reprobum uocari. Timeamus a Domino proiici. Hinc est quod de reprobo et superbo dicitur: Dedit ei Deus locum penitentie, et ipse abutitur eo in superbiam . Timeamus ergo in loco humilitatis superbire, quia initium omnis peccati superbia . Ponamus ante mentis oculos uerba hodierne prophetice lectionis, que superius continentur, ubi de Domino dicitur: Quis poterit cogitare diem aduentus eius. Et quis stabit ad uidendum eum? Ipse enim quasi ignis conflans, et quasi herba fullonum . Qui enim uenit et conflat et purgat electos suos per  misericordiam in tempore, in fine temporis ueniet et conflabit minus purgatos per iudicium. Unde scriptum est: Misericordiam et iudicium cantabo tibi, Domine : nunc misericordiam, tunc iudicium. Nam electi imperfecti minus purgati ante iudicium, in iudicio perfecte purgabuntur. Hinc Apostolus ait: Fundamentum aliud nemo potest ponere preter id quod positum est . Si quis autem superedificat super hoc fundamentum, aurum et argentum, lapides pretiosos, ut uidelicet cogitet ea tantum que Dei sunt, sicut faciunt perfecti, aut lignum, fenum, stipulam, dum diuisus cogitat ea que sunt mundi, quibus sine dolore carere non potest, ut faciunt imperfecti, unusquisque opus  manifestum erit. Quando? In die iudicii. Dies enim Domini, id est dies iudicii, declarabit, quia in igne reuelabitur et uniuscuiusque opus quale sit ignis probabit. Si cuius opus manserit , mercedem accipiet perfectionis. Si cuius opus arserit, in eo uidelicet quod in parte cogitauit que sunt mundi, detrimentum patietur, scilicet et imperfectionis et ardoris. Ipse autem saluus erit, sic tamen quasi per ignem . Studeamus, karissimi, et satagamus pro uiribus nunc a Domino per misericordiam perfecte corrigi, ne iudex uenturus et seculum per ignem iudicaturus, sua iudiciaria sententia, per quam etiam quidam electi sunt transituri et purgandi, et colandi, inueniat quod debeat cremari; sed ut pro perfecto merito, perfecto premio  ab ipso mereamur tunc coronari. Quod nobis prestare dignetur, etc.



SERMO XLIII. In Septuagesima, aut alio penitentie tempore, de plantandis in nobis uirtutum seminariis, et eiiciendis uitiorum radicibus, sumpta parabola de paradisi deliciis.

Tulit Dominus Deus hominem, quem formauerat et posuit eum in paradisum uoluptatis . Tropologice, id est moraliter hec disserentes, karissimi, dicimus quod homo a Deo formatur quando iustificatur, et in paradisum ponitur, dum in secura iucunditate, siue iucunda securitate bone conscientie collocatur. Quid enim melius intelligimus per paradisum plenum uoluptate quam mentem humanam  ex confidentia bone conscientie plenam securitate? Secura enim mens quasi iuge conuiuium . Nihil ergo rectius accipimus per illam terrestrem paradisi gloriam quam bonam iusti conscientiam. De qua et Apostolus ait: Gloria nostra est testimonium conscientie nostre . Quid quoque aptius figurari dixerim per illius quietem optimam, quam tranquillitatem mentis, et pacem internam? De hac pace populo non in uia Dei ambulanti, sed in inuio diaboli erranti Baruch ait: Si in uia Dei ambulasses, habitasses utique in pace super terram . Nam si parentes primi in paradiso preceptum Creatoris tenuissent, in habitatione pacis eius perpetuo quieuissent. Ita et nunc quicunque mandata Dei corde perfecto custodiunt, in  pacis intime securitate malorum timore sublato requiescunt. Non solum autem paradisus terrestris sua uoluptate, securitate, pace, gloria, bone conscientie nostre spiritalia bona significat, uerum et fontis sui, fluuiorumque manatione, atque natatilium, ambulatilium, et uolatilium ad alta uolantium, suaue canentium multitudine, ac diuersarum arborum multiplici fructificatione, omnium quoque florum uernantium pulchritudine conuenienter illa figurat. Significat enim in nobis fons paradisi gratiam spiritualem, quatuor flumina quatuor principalium uirtutum exercitationem; natatilia, eo quod pisces in aquis hinc inde fluctibus quassati natando laborant, laboriosam boni operis exhibitionem; ambulatilia,  nostre iustitie incrementum et perfectionem; uolatilia, per uolatum diuinam contemplationem, per cantum laudem et gratiarum actionem. Arbores quoque multiplici fructificatione, et flores uaria pulchritudine uirtutum in nobis figurant utilem decorem et opinionem. Olea misericordiam significat, ut ex diuersis sacre Scripture paginis potest intelligi. Est autem olea nomen ipsius arboris, cuius fructus oliua uocatur. Inde est distichon cuiusdam uersificatoris.

Arboris est olea, fructus est nomen oliua.
Hinc oleum liquor expressus, fex cuius amurca.

uitis significat sapientiam. Christus etenim, qui est Dei sapientia, dixit: Ego sum uitis uera . Sed et uinum modice sumptum acuit ingenium.  Ficulnea propter dulcorem et suauitatem sui fructus, dulcorem et suauitatem designat internam. De qua scriptum est: O quam bonus et suauis est, Domine, spiritus tuus in omnibus . Et Sapientia: Spiritus meus super mel dulcis, et hereditas mea super mel et fauum . Et Psalmista de suauitate: Memoriam abundantie suauitatis tue eructabunt . Et de dulcedine: Quam dulcia faucibus meis eloquia tua super mel ori meo . Lignum scientie boni et mali exprimit obedientiam. In ipsa nempe, si eam seruamus, bonum experimur; si transgredimur, malum. Lignum uero uite caritas est. Lignum etenim uite uitam hominis sanam, incolumem et immortalem semper conseruasset, si de ipso semper homo comedere potuisset.  Inde etiam quod postquam peccauit Adam de eo scriptum est: Ne forte mittat manum suam, et sumat etiam de ligno uite, et comedat, et uiuat in eternum. Emisit eum Dominus Deus de paradiso uoluptatis . Quemadmodum ergo lignum uite ut supra dictum est, immortale conseruasset corpus humanum, ita et caritas, dum possidetur, immunem a morte peccati humanum custodit spiritum. Palma manibus uictorum ferri solebat, et ideo uictoriam significat. Quelibet autem arbor aromata sua redolentia bonam famam designat. Sic et rosa per ruborem passionem uel compassionem. Lilium per candorem castitatem. uiola per deflexionem flosculi et capitis sui ad ima humilitatem figurat. Non mireris,  si supradicte arbores in paradiso terrestri, uel etiam quelibet animalia, aut uolatilia esse dicantur. Nam de arboribus scriptum est: Plantauerat autem Dominus Deus paradisum uoluptatis a principio, in quo posuit hominem, quem formauerat. Produxitque Dominus Deus de humo, scilicet paradisi, omne lignum pulchrum uisu et ad uescendum suaue, lignum etiam uite in medio paradisi, lignum scientie boni et mali . Ubi enim omne lignum pulchrum uisu et ad uescendum suaue in paradiso fuisse dicitur, nullum lignum defuisse uidetur. Et de animalibus et uolatilibus postquam Dominus Adam posuit in paradisum, ita scriptum est: Formatis Dominus Deus cunctis animantibus terre, et uolatilibus celi adduxit ea ad Adam, ut uideret quid uocaret  ea . Nec enim credendum uidetur ea Adam extra paradisum longe quesiturum, si eorum uti ministerio uoluisset, sed de prope accepturum. Mysticis ergo diuitiis atque deliciis supra descriptis mens iustorum conserta, conferta et redimita dignoscitur. Cui mens impiorum sine conscientia ualde dissimilis est. Nam ut Paulus dicit: Inquinate sunt eorum mens et conscientia . Hinc Salomon ait: Per agrum hominis pigri transiui, et per uineam uiri stulti; et ecce totum repleuerant urtice, et operuerant superficiem eius spine, et maceria lapidum destructa erat . Quasi diceret: uitam negligentis hominis consideraui et mentem eius, quam urtice et spine replent, quia in corde negligentis prurientia terrena desideria, et punctiones pullulant uitiorum,  et munimina uirtutum perdidit. Non solum autem in agro pigri, in uinea stulti urtice et spine, que hic describuntur oriuntur, sed multe inutiles arbuscule, et herbe noxie, uidelicet tribuli, uepres, rubi, lappe, cicute, et multa similia, Tribuli ergo, eo quod minus duros aculeos habeant, et non ualde uulnerando ledant, cuiuslibet amaritudinis praue tribulationem recte designant. Spine, que duriores habent stimulos et acrius pungunt, grauiorem cordis rancorem congrue figurant. uepres quoque, quia lacerando uulnerant, rixarum et contentionum exacerbationem scissionemque apte significant. Rubi etiam, qui durissimos habent aculeos ac grauissime uulnerant et cruentant, crudelitatis immanitatem exprimunt. Urtica, quia digitos tangentis sepe perurit,  significat libidinem. Lappa, quia dum uestibus aut capillis iniicitur tenaciter eis inheret, figurat tenacitem. Cicuta denique quia intus est inanis et uacua, et foris odore fetida, inanem gloriam et malam exprimit opinionem. Per urticas autem et spinas, quas Salomon superius solas et nominatim posuit, omnia uitia carnis et cordis significantur. Nam libido, que per urticas exprimitur, significare potest omnia uitia carnis: rancor uero, qui per spinas intelligitur, omnia uitia cordis.

Non sint, karissimi, nobis in nostrarum horto deliciarum; non sint, inquam, tribuli per quamlibet uel leuissimam praue amaritudinis tribulationem, non spine per rancorem, non uepres per exasperationem,  non rubi, quos quidam etiam scorpiones uocant, per crudelitatem. Non sint urtice per libidinem, non lappe per tenacitatem, non cicute per fetidam opinionem, non denique quelibet arbuscula inutilis, aut herba noxia per quamlibet uitiositatem. Enimuero sit in nostro paradiso olea per misericordiam, uitis per sapientiam, ficulnea per dulcedinem internam, lignum scientie boni et mali per obedientiam, lignum uite per caritatem fraternam, palma per uictoriam, quelibet arbor aromatica per bonam famam. Sit in eo rosa per passionem uel certe compassionem, lilium per castitatem, uiola per humilitatem, omnis denique arbor bona, flosque pulcherrimus per cuiuslibet uirtutis fructificationem, pulchritudinem et opinionem.  Hunc paradisum, karissimi, totis uiribus exerceamus, omni diligentia custodiamus. Exerceamus operatione, custodiamus circumspectione, quia scriptum est: Ut operaretur, et custodiret illum . Timendum quippe est nobis ne serpens ueniat, pomum protendat, Euam in nobis seducat, Adam corrumpat, et de paradiso eiici faciat. Hinc Apostolus ait: Timeo ne sicut serpens Euam seduxit astutia sua, ita corrumpantur sensus uestri, et excidant a simplicitate que est in Christo . Serpens diabolus, Eua caro, pomum delectatio terrenorum. Quemadmodum autem serpens Euam pomo decepit, sic diabolus insensatam carnem terrena delectatione illicit et seducit. Et sicut Eua Adam induxit ad esum pomi, sic nonnunquam caro spiritum trahit ad consensum  peccati; et sic uterque de paradiso, id est de statu boni sui eiicitur, quia et spiritus affligitur per malam conscientiam, et caro punitur per penam. Mentem ergo nostram et conscientiam, dilectissimi, non solum exerceamus, sed et custodiamus. Non enim deerit tentator, non deerit tentatio. Operemur igitur, et custodiamus in tempore, unde gloriemur in eternitate. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO XLIu. In medio Quadragesime, de Ierusalem pro sancta Ecclesia per allegoriam sumpta.

Letare Ierusalem, et conuentum facite omnes qui diligitis eam . Ierusalem, karissimi, ciuitas  sancta, et ciuitas sancti sancta Ecclesia est, que sponsa Dei est, sicut sacra Scriptura testatur, dicens in Apocalypsi angelo sancto Ioanni loquente: ueni, ostendam tibi sponsam uxorem Agni. Et sustulit me in spiritu in montem magnum et altum, et ostendit mihi ciuitatem sanctum Ierusalem descendentem de celo a Deo, habentem claritatem Dei . Et Apostolus: uiri diligite uxores uestras sicut et Christus dilexit Ecclesiam, et seipsum tradidit pro ea, ut illam sanctificaret, mundans lauacro aque in uerbo uite, ut exhiberet ipse sibi gloriosam Ecclesiam, non habentem maculam, aut rugam, aut aliquid huiusmodi, sed ut sit sancta et immaculata. Ita et uiri debent diligere uxores suas, ut corpora sua . Et post pauca: Sacramentum hoc magnum est.  Ego autem dico in Christo, et in Ecclesia . Sancta autem Ecclesia recte de celo descendere dicitur, quia omne datum optimum et omne donum perfectum, quo eam sponsus ipsius Christus ab omni macula et ruga sanctificando iustificat, desursum est descendens a Patre luminum . Que et claritatem Dei habere perhibetur, quia claritatem, quam habet sponsus eius per naturam, dat ei habere per gratiam, non per plenitudinem, sed per plenitudinis participationem. Et ipsa quidem sancta Eccclesia est in celo, partim in mundo. Ibi uelut in patria, hic ut in exilio. Ibi regnans, hic peregrinans. Et celebrantur nuptie utrobique; hic in fide, ibi in contemplatione. Hic in spe, ibi in re. uidemus enim nunc  per speculum in enigmate, tunc autem facie ad faciem. Nunc cognoscimus ex parte, tunc cognoscemus sicut et cogniti sumus; cum enim uenerit quod perfectum est, euacuabitur quod ex parte est . Hic in nuptiis propinatur uinum gratie, ibi propinatur uinum glorie: uinum gratie ad iustificationem, uinum glorie ad beatitudinem. Et licet sanctam Ecclesiam ita secundum status diuersos, credulitatis scilicet et uisionis, spei et rei, iustificationis et beatitudinis, gratie et glorie, distinguamus, ut in exsilio sit filia, in regno mater, quemadmodum scriptum est: Illa autem Ierusalem, que sursum est, libera uidelicet a tentationibus, tribulationibus, et mortalitate, que est mater omnium nostrum ; licet, inquam, sic distinguamus, una est tamen uxor Agni, sponsa  Christi, sicut scriptum est: Una est columba mea, perfecta mea . Una predestinatione, nondum una glorificatione. Columba puritate simplicitatis, perfecta consummatione uirtutis. Hec igitur uerba, que in principio posuimus, letare, Ierusalem, et conuentum facite, omnes qui diligitis eam, que sunt uerba consolatoria, non illi dicta uidentur, que sursum in regno cum sponso iam gloriatur, sed ei, que adhuc ab eius uisione in erumna seculi presentis longe peregrinatur.

Letare, Ierusalem. Quasi per consolationem peregrinanti diceretur: Ierusalem, que adhuc in mundo peregrinaris, tentationibus fatigaris, aduersitatibus probaris, persecutionibus exerceris, mortalitate premeris, letare in aduersis quasi sciens, quia licet is,  qui foris est homo corrumpatur, tamen is, qui intus est, renouatur de die in diem . Id enim, quod in presenti est momentaneum et leue tribulationis nostre, supra modum in sublimitate eternum glorie pondus operatur in nobis, non contemplantibus nobis que uidentur, sed que non uidentur . Letare, quia non sunt condigne passiones huius temporis ad futuram gloriam, que reuelabitur in nobis . Letare ergo pro diebus, quibus humiliaris, annis quibus uides mala, quia quanto grauior pugna, tanto maior est corona. Et conuentum facite, omnes qui diligitis eam. Conuentus, fratres, quoties pro bono et bene fit, materia est exsultationis, occasio gaudii et incitamentum letitie, maxime, hoc in loco siue negotio, quo filiis suadetur, ut conueniant,  matri congaudeant, matri, inquam, que eos in baptismo genuit, ac diuinorum testamentorum doctrina suaui uelut uberum suorum lacte nutriuit. Ubi autem ad malum perpetrandum fit conuentus, multorum multoties malorum causa fit effectus. Et de huiusmodi conuentu Paulus sic dicit: Conuenientibus uobis in unum, iam non est Dominicam cenam manducare. Unusquisque enim suam cenam presumit ad manducandum et alius quidem esurit, alius autem ebrius est . Et post pauca: Laudo uos in hoc? non laudo . Hinc Dominus per psalmistam de inique conuenientibus dicit: Non congregabo conuenticula eorum de sanguinibus . Iniquorum est segregare a conuentu iustorum, et facere de se  conuenticulum, uel conuenticula, ut bini, ut terni congregati nichil aliud studeant nisi dictis absentium rodere uitam, uel in alios, uel etiam in suimet perniciem aliqua praua machinari. Huiusmodi autem conuenticula multis modis fiunt, uel potius multimoda sunt huiusmodi conuenticula. Alia namque sunt uanitatis, ut conuenticula ludentium; alia loquacitatis, ut uerba otiosa, et superflua et scurrilia et turpia proferentium. Sunt etiam alia conuenticula detractionis, alia contentionis, alia seditionis, alia commessationis et potationis, alia luxurie et turpitudinis, alia denique cuiuslibet prauitatis; nos ergo, karissimi, nequaquam conuenticula uelut iniqui faciamus, quia si conuenticula de sanguinibus, id est de peccatis perpetrandis facimus, a Domino sicut  auditis non congregamur. Faciamus autem conuentum, ut secundum Apostolum consideremus inuicem in prouocationem caritatis et bonorum operum, non deserentes collectionem nostram, sicut consuetudinis est quibusdam . Faciamus conuentum, ut simus omnes pariter in una fide, in una dilectione, in una exercitatione uirtutum, in una exhibitione bonorum operum. Sed quoniam huiusmodi conuentus ab omnibus Christianis etiam laicis et coniugatis, generaliter exiguntur aliquo modo, nos qui in congregatione consistimus, conuentum diligentius et specialius faciamus, unde eorum meritum  transcendamus et excellentius a Domino premium percipiamus.

Sex itaque sunt loca, in quibus conuentum debemus  facere conuentumque tenere, scilicet in refectorio, in labore, in claustro, in choro, in dormitorio, in capitulo. In refectorio, dum conuentum facimus, duplicem fructum acquirimus, quia ibi reficitur corpus et spiritus; corpus cibo, spiritus diuino eloquio. In labore triplicem fructum acquirimus. Ibi et enim fructum habemus honeste occupationis, fructum exercitationis, fructum utilitatis: fructum occupationis habemus, quia dum labori intendimus ad nulla inutilia uagamur, fructum exercitationis ibidem percipimus, quo saniores efficiamur. Habemus fructum utilitatis, quia labor noster in Domino non est inanis. In claustro fructum accipimus pacis et silentii. De quo scriptum est: Erit opus iustitie pax, et cultus iustitie silentium, et securitas usque  in sempiternum: et sedebit populus meus in pulchritudine pacis; et in tabernaculis fiducie, et in requie opulenta . Habemus quoque in claustro fructum lectionis et meditationis, fructum deuotionis et orationis, fructum contemplationis et compunctionis. Ibi preceptis maiorum instruimur, exemplis informamur, incitamur monitis. In choro autem habemus per recitationem lectionum fructum eruditionis. In psalmis uero et hymnis, et canticis spiritualibus fructum diuine laudationis. Sane fructu diuine laudis sociamur angelis, dum officium, quod illi complent in celis, nos exercemus in terris, et impletur per illos pariter et nos quod scriptum est: Confessio eius super celum et terram .  In dormitorio uero fructum capimus quietis corporalis. Sunt quoque qui illic percipiunt non tantum quietem corporis, sed et gustam boni spiritualis. Aliquando quippe mens eorum dulcedinem internam ibi sentit dormiendo quam sentire non potest uigilando. Quidam etiam alios fructus et utilitatem ibidem accipiunt uigilando, orando, peccata sua plorando, et impletur in eis Dauidicum illud: Lauabo per singulas noctes lectum meum, lacrymis meis stratum meum rigabo . In capitulo denique conuentum facimus, ut nostras negligentias et transgressiones emendemus.

Capitulo igitur omnes debent interesse quicunque correctioni et emendationi uolunt subesse. Sed sunt quidam in religione, qui in morem equorum emissariorum  incrassatorum, lasciuientium et manum stabularii fimum tergentis, et eos procurantis non sustinentium, uel de minimis leuiter increpari non patiuntur; sed uelut equi indomabiles in magistros qui eos castigare et emendare, uel a peccatis emundare debent, effrenate nimis insaniunt. Furoribus etenim impatientie arrepti, minarum et contumeliarum morsibus in eos debacchantur. Quid autem de talibus agere debeat sanctus prelatus, qui stabularius Domini est, Psalmista declarat ubi dixit: In camo et freno maxillas eorum constringe, qui non approximant ad te . Per camum et frenum minora et maiora Dei precepta figurantur. Qui ergo rationabilibus castigationibus rationabiliter et uoluntarie non acquiescunt, diuinorum preceptorum  auctoritatibus uelut equi et muli camo et freno arctius constringendi sunt. Omnis enim Scriptura diuinitus inspirata utilis est, ait Apostolus, ad docendum, ad arguendum, ad corripiendum, ad erudiendum in iustitia, ut perfectus sit homo Dei, ad omne opus bonum instructus . Sunt autem equi tante feritatis quidam et impatientie, ut dum ferrantur uel curantur, camo uel freno nequaquam possint teneri. Huiusmodi equorum labium broie, id est ferramento constrictorum inducitur, ut eius districtione quieti teneantur. Quod bene in quibusdam typice geritur, quia propter nimiam eorum insolentiam cibus aut potus eis minuitur, uel silentium eis continuum imponitur. Superborum etenim contumacia et graui sententia ferienda est, ne si misereamur  impio, non discat facere iustitiam, et in terra sanctorum inique gerens non uideat gloriam Domini , si non magis tradatur Satane in interitum carnis , id est asperrime sententie eius carnaliter aduersanti et contrarie, ut uel sola uexatione intellectum dante auditui, spiritus saluus fiat in die Domini . Quam uidelicet sententiam si ferre recusauerit, etiamsi non abscesserit, de societate proiiciatur. Nec hoc fit crudeliter, sed misericorditer, ne contagione pestifera plurimos perdat. Nec ista dicimus, fratres, ut minus perfectorum imbecillitatem tolerandam esse denegemus, sed in domo Dei sic exercendum est iudicium, sic exercenda iustitia, ne insolentium superbia modo quo  libet toleretur, neue imperfectorum imbecillitas illo modo pregrauetur.

Sunt et alii per gratiam Dei in religione uelut roncini aut asini oneriferi et laboriosi, qui ab aliis clamati uel etiam uoluntarie prostrati de suis negligentiis sponte ueniam postulant, et humiliter ac patienter eas emendant. Sunt et alii in domo Dei celesti gratia ditati, qui etiam iniuste clamati letanter se prosternunt, et iniurias tacite pro Christo suscipiunt. Tam autem culpas sponte emendantibus, quam iniurias patienter suscipientibus uox illa Psalmiste conuenit, ubi dicit: Ego autem in flagella paratus , et alibi: Ut iumentum factus sum apud te, et ego semper tecum. Tenuisti manum dexteram meam, et in uoluntate tua deduxisti me  . Soli tamen apud Deum gloriam acquirunt qui iniuste flagellati iniurias tacite suscipiunt. Unde Petrus: Hec est, inquit, gratia, si propter conscientiam Dei sustinet quis tristitias, patiens iniuste. Que enim gratia est, si peccantes, et colaphizati suffertis? sed si benefacientes patienter sustinetis, hec est gratia apud Deum. In hoc enim uocati estis, quia et Christus passus est pro nobis, uobis relinquens exemplum, ut sequamini uestigia eius. Qui peccatum non fecit, nec inuentus est dolus in ore eius. Qui cum malediceretur, non maledicebat, cum pateretur, non comminabatur. Tradebat autem se iudicanti iniuste. . Primi ergo, quandiu incorrepti persistunt, pendent in cruce latronis blasphemantis; secundi, dum corriguntur, in cruce latronis ueniam  postulantis; tertii, qui propter Deum tantum sustinent, in cruce Christi innocenter patientis. Primis, si nolint corrigi, propter superbiam imputatur culpa: secundis propter humilitatem datur indulgentia; tertiis propter innocentiam augetur gratia. Igitur in capitulo, karissimi, conuentum faciamus, ut culpas nostras corrigamus, imo iniuriam accipiamus. uitemus conuenticula, faciamus conuentum. Faciamus conuentum ut simus unanimes in fide, caritate, operatione, recte credendo, sincere diligendo, sancte uiuendo. Faciamus conuentum in refectorio, simul comedendo, in labore que ad ipsum pertinent simul exercendo, in claustro simul sedendo, in choro simul canendo, in dormitorio simul quiescendo, in capitulo  nostras culpas corrigendo. Faciamus conuentum in tempore, ut superno beatorum conuentui iungi mereamur in eternitate. Quod nobis prestare dignetur, etc.



SERMO XLu. De cella uinaria per allegoriam accepta pro Ecclesia.

Introduxit me rex in cellam uinariam, ordinauit in me caritatem . Cella uinaria, karissimi, nobis sancta Ecclesia est, singule fideles anime singula dolia. Cella a celando dici uidetur. In ea quippe celantur quelibet necessaria siue utilia ab oculis et a tractu alienorum siue furum. Sancta igitur Ecclesia recte cella uocatur, quia in ipsa et per ipsam diuinum arcanum et celeste sacramentum ab immunda multitudine celatur, sicut scriptum est: Nolite sanctum dare canibus, et nolite spargere margaritas  ante porcos . Dolium quoque a dolando recte uocatur. Dolium ergo quelibet fidelis anima congrue nominatur, que tentationum et persecutionum dolationibus ad continendum gratie celestis liquorem paratur et aptatur. Sed et asseres aut tabule ille, in quibus dolium construitur, bene uirtutes nobis datas per naturam figurant; et circuli superadditi, quibus tabule constringuntur, uirtutes nobis datas per gratiam apte significant. Quemadmodum enim ille tabule, nisi circulis constringuntur, uinum non continent, sic uirtutes naturales, nisi uirtutibus que per gratiam nobis superadduntur adiuuantur, celestia dona continere non ualent. Duo etiam fundi anterior et posterior sensualitatem et rationalitatem designant. Anterior quippe, qui  uersus lumen est et patet, sensualitatem; posterior uero, qui uersus parietem esse solet et latet, absconditam et latentem significat rationalitatem. Porro superior apertura, per quam uinum infunditur, conuenienter intelligitur mentis intelligentia; uinum quod extrahitur, gratia. Denique duciculus, id est foramen, per quod uinum educitur ut dispensetur et propinetur, est eloquentia uel operatio bona. Sicut autem sunt quedam dolia continentia uina dura et austera, quedam uero dulcia et suauia, sic quedam fideles et sancte anime sunt in uerbo et facto seueriores et fortiores, quedam uero mitiores et remissiores.

Sane quatuor sunt, que specialiter in uino discerni possunt, uidelicet sapor, odor, pulchritudo  siue color, et uigor. Spiritalis itaque uini, de quo loquimur, sapor percipitur et cognoscitur in doctrina, odor in fama, pulchritudo in decore boni exempli, uigor in rigore recti iudicii. Ad saporem pertinet quod Psalmista dicit: Quam dulcia faucibus meis eloquia tua super mel ori meo!  Ad odorem, quod Paulus ait: Christi bonus odor sumus in omni loco . Ad pulchritudinem spectat quod idem alibi dicit: Nox precessit, dies autem appropinquauit; sicut in die honeste ambulemus . Ad uigorem, quod Psalmista canit dicens: Feci iudicium et iustitiam, non tradas me calumniantibus me . uinum autem nonnunquam quanto est fortius, tanto accessit facilius et melius. Sic et uiri sancti quanto sunt  in bonitate fortiores, tanto fiunt contra delinquentes mordaciores. Bonum itaque est uinum, sed carius est acetum, quia bona est lenitas mansuetudinis, sed salubrior est aliquoties uigor seueritatis. Hinc per sapientiam dicitur: Qui arguunt laudabuntur . Et alibi: uerba sapientium sicut stimuli et quasi claui in altum defixi . Hinc est quoque quod propheta postquam eum spiritus Dei in altum leuauit, amatus  indagatione spiritus sui abiit, quia quanto quisque per spiritum Dei sublimius attollitur, tanto amplius contra delinquentes indignatur. Hinc est denique quod in tabernaculo Domini fuisse describuntur acetabula , quia propter delinquentes, increpatio modis  omnibus est necessaria. Que si subtrahunt, tinea peccati totum corpus bonitatis paulatim corrumpit et demolitur. Per mustum autem, quod in dolio feruet, donec paretur et purgetur, quid rectius accipimus quam gratiam uel uitam neophytorum ac penitentium, qui diuersarum cogitationum et affectionum estibus agitantur, donec conscientia purificata et clarificata, et pacificata quiescant? Quamuis enim gratia celestis uelut dulce uinum dolio humane menti suauiter diuinitus infundatur, et ab ipsa mente gratanter ac iucunde suscipiatur, mirabiliter tamen ipsam gratia suscepta grauat, dum eam uel per memoriam peccatorum amaricat, uel ad satisfaciendum et ad bene uiuendum stimulat, urget et sollicitat, quemadmodum de beato Ioanne legimus  quod liber, quem ad comedendum celitus accepit, in eius ore sicut mel dulcis fuit: sed uentrem eius amaricauit . Nam, ut ait Salomon: In multa sapientia multa est indignatio, et qui addit scientiam addit et dolorem .

Recte ergo per feruorem musti bullientis designatur angor et feruor anime penitentis, et ad emendationem totis uiribus enitentis. Per dolia uero uel uasa ferrata, quid conuenientius intelligimus, quam illorum uitam aut conuersationem, qui post conuersionem, claustralis discipline uinculis mancipantur, ut eius rigore constricti uirtute et opere fortiores in posterum efficiantur? Qui inibi clausi uelut mustum absque spiraculo constringuntur, quia ad ea que secundum carnem placere possunt,  ne ad modicum quidem exire permittuntur. Quid enim habere potest spiraculi, cui etiam cogitare prohibetur que sunt mundi? Quorum quidam  suis peccatis exigentibus, uincula rumpunt et uinum effundunt, quia per suam impatientiam gratiam amittunt. Unde bene Dominus per prophetam Iudaico populo dixit: Excussisti iugum, rupisti uincula, dixisti: Non seruiam . Alii uero non minori dementia uexati, tot et tantis ieiuniis student atque uigiliis se macerare, ut inceptum propositum discipline non ualeant tenere, et confractis uiribus tam animi quam corporis nulla bona opera, nullas uirtutes queant exercere; et dum semetipsos indiscrete  affligunt, gratie celestis iucunditatem et fructum amittunt. Audiuimus et etiam uidimus quosdam post talem abstinentiam ad tantam ingluuiem delapsos, ut non possent satiari. Qui autem inter utrumque uolant, et per regiam uiam ambulant; qui discipline uincula non rumpunt, nec se irrationabiliter affligendo destruunt, ad summe culmen perfectionis plerumque pertingunt. Unde et ex sua fortitudine nonnunquam uerbo uel exemplo uigorem bonitatis conferunt.

Aliquando uina herbis pigmentariis aut aromatibus conficiuntur, ut gratiora potantibus efficiantur. Quod in electis ueraciter tunc peragitur, dum eorum sanctitas donis quibusdam specialibus et excellentibus conditur et roboratur, ut calix  eorum salutaris misto sit plenus , et inebrians, et preclarus . Quedam etiam sunt dolia uina debilia continentia, que uidelicet uina, quia ad uigorem fortium non consurgunt, recte uitam infirmorum minusque perfectorum significant. Talia quoque; uina quorumdam accidentium impulsibus facile deteriorantur, adeo ut multoties proiiciamur, quia infirmi quique et imperfecti cito persecutionibus ac tentationibus franguntur et uincuntur, intantum nonnunquam ut non probentur, sed reprobentur. Et tamen illud imputandum non est gratie diuine, sed malitie humane. Denique fex, que sub uino in imo residet dolii, fomitem designat peccati, qui licet in hac mortalitate penitus nequeat exinaniri; debet tamen semper deorsum  premi, ne sursum ascendat, animique uirtutes sua feditate corrumpat. Sane quemadmodum iusti sunt dolia Dei gratiam Dei continentia, sic iniusti sunt dolia diaboli in semetipsis culpam habentia. Et de his sic Scriptura clamat: Fel draconum uinum eorum, et uenenum aspidum insanabile . Nonne tibi dolia diaboli fuisse uidentur filii Iacob, Simeon et Leui? De quibus ipse Iacob testatur dicens! Simeon et Leui fratres, uasa iniquitatis bellantia; in concilium eorum non ueniat anima mea, et in cetu eorum non sit gloria mea, quia in furore suo occiderunt uirum, et in uoluntate sua suffoderunt murum. Maledictus furor eorum, quia pertinax; et indignatio eorum, quia dura. Diuidam eos in Iacob, et dispergam eos in Isrel .  Quidam etenim sunt pestilentes, qui sibi quedam malitie germanitate coniuncti totam turbant aliquando ciuitatem Dei, et furore sue iracundie fortiter arrepti uirum occidunt, quia prelatum uiriliter agentem, perfecte loquentem, inquantum ualent, subuertunt. utro denique occiso, murum suffodiunt, quia malignitatis sue gladiis prelato represso munimenta uirtutum et bonorum operum in sancta congregatione funditus pro uiribus destruunt.

Fratres, in consilium eorum non ueniat anima nostra, et in cetu eorum non sit gloria nostra. Sit maledictus furor eorum, quia pertinax, et indignatio eorum, quia dura. Quid autem de talibus sit agendum ad periculum euadendum ipse Iacob insinuat  dicens: Diuidam eos in Iacob, et dispergam eos in Isrel. Nihil enim melius de talibus agitur, ut periculum euadatur, quam ut separentur ab inuicem, ne manus eorum implere possint conceptam et inceptam iniquitatem. Sed et diligenter attendendum est quod cedem, quam Simeon et Leui per audaciam compleuerunt, per fraudulentiam inceperunt. Primum enim cum Hemor et Sichem filii Iacob in dolo de circumcisione locuti sunt, et circumcisione facta tertia die, quando grauissimus uulnerum dolor est, illis resistere non ualentibus, Simeon et Leui cedem peregerunt . Sic, sic, karissimi nobis, quidam malignantes prelatis Ecclesie, uel etiam amicis et fratribus, fraudulenta consilia sepe tribuunt, quibus eos  postmodum nequiter inuoluunt. Sed que merces fraudulenta consilia dantibus debeatur aut reddatur Habacuc propheta testatur dicens: ue qui potum dat amico suo mittens fel suum et inebrians, ut aspiciat nuditatem eius. Repletus est ignominia pro gloria . Bibe tu quoque et consopire. Circumdabit te calix dextere Domini, et uomitus ignominie super gloriam tuam. Hinc Salomon de fraudulentis ait: Ipsi contra sanguinem suum insidiantur, et moliuntur fraudes contra animas suas . Captio namque, quam abscondunt, apprehendit eos, et in laqueum, quem absconderunt, cadunt ipsi . Talium ergo non solum audacia est frangenda, sed et fallacia prudenter est cauenda. Habet quoque  diabolus alia dolia, alia uinorum genera continentia. Non solum etenim malignantes replet nequitia, sed et luxuriantes replet immunditia. Inde est quod meretrix illa famosa Babylon aureum poculum in manu legitur tenere, per quod inebriat reges et gentes terre . Non enim sufficit diabolo, ut quosdam impleat uitiis spiritalibus, nisi et alios impleat uitiis carnalibus. Aliquando uero ut mistum faciat, quosdam uitiis utrisque fedat. Non simus, fratres, dolia diaboli uitiis repleta. Simus autem dolia continentia uinum Dei, uinum per ueram sanctitatem, acetum per iustam increpationem, ferratum per rigorem et disciplinam iustitie, pigmentatum uel mellitum per suauitatem dulcedinis interne, uel certe uinum debile per mediocritatem imperfectionis  humane. Hec idcirco, fratres, ita diximus, quia uita exterior manifestat quale uinum unusquisque intra semetipsum contineat. Scriptum quippe est quod amictus corporis, et risus dentium, et ingressus hominis enuntiant de illo . Cella igitur uinaria sancta est Ecclesia; quodlibet dolium quelibet fidelis ac perfecta anima; tabule quibus dolia construuntur. uirtutes, quas habemus per gratiam; fundus posterior rationalitas, anterior sensualitas; apertura per quam uinum infunditur, mentis intelligentia, uinum gratia, foramen duciculi seu fonticuli per quod exit, eloquentia uel operatio bona.

Introduxit me rex in cellam uinariam, ordinauit in  me caritatem . uerba ista, karissimi, cuiuslibet fidelis sunt anime, que se Christo duce in sanctam Ecclesiam gaudet introductam et celesti gratia per uerba et exempla perfectorum sanctorum, qualis iste fuit, cuius hodie solennia celebramus, gratulantur imbutam. Ingrediamur, fratres, et nos in sanctam Ecclesiam, ingrediamur, inquam, non tantum fide, sed et dilectione, id est non solum credulitate, sed etiam operatione, non solum uisibili sacramentorum participatione, sed etiam inuisibili, spiritualium donorum perceptione. Ordinauit in me caritatem. Habent quelibet uirtutes uel bona opera ordinem suum. Ordo nimirum est eleemosyne, ut primum temetipsum des Deo, deinde tua des pro eo. Nam si tua des Deo et teipsum zabulo, non est equa  partitio. Primo ergo miserere anime tue placens Deo . Nam qui sibi nequam est, cui bonus erit?  Primum uesti te bonis operibus, deinde indue pauperem uestibus. Primum recipe Christum corde tuo, deinde pauperem hospitio tuo. Dum uis peregrinari primum elongare a uitio tuo, deinde a uico tuo, sic et caritas secundum diuinum preceptum suum habet ordinem, ut primum diligas et quantum potes, Deum, deinde proximum tuum sicut teipsum. Intremus, fratrem in cellam hanc uinariam, et accedamus ad maiora dolia, fortiora uina continentia, id est ad sanctos perfectiores celesti gratia perfectius abundantes, ut per ipsos inebriemur ab ubertate domus Dei, et de torrente uoluptatis eius potemus , et per ipsos  hauriamus salutem a Domino . Intremus, inquam, ut modo inebriet per gratiam, et ordinata diuinitus in nobis caritate postea mereamur inebriari per gloriam. Quod nobis prestare dignetur iehsu Christus Dominus noster, qui est super omnia Deus benedictus in secula. Amen.



SERMO XLuI. In Assumptione beate Marie.

Inter cetera, dilectissimi, gloriosa miracula, que in Assumptione beatissime uirginis Marie legendo uel canendo ad ipsius laudem seculis omnibus attollendam et recolendam recitamus, purpuream ut uiolam ipsam esse deuotissime cantare solemus. Quemadmodum autem in superiori quodam sermone  breuiter insinuauimus, quecunque in Scripturis, quecunque in creaturis sunt amabilia, quecunque suauia, quecunque dulcia, quecunque pulchra, quecunque redolentia, quecunque iucunda, quecunque pretiosa, quecunque sunt laudabilia, eius laudibus sunt conuenientia. Sed pretermissis omnibus aliis de sola uiola dicamus, ut qualiter beatissimam uirginem non solum purpureo colore, uerum et aliis quibusdam proprietatibus suis euidenter significet ostendamus. Physici suis in libris affirmant, et medici in suis confectionibus probant uiolam naturam habere frigidam, et idcirco contra calidos morbos esse bonam. Significat ergo recte carnalium exstinctionem uitiorum. Carnalia quippe  uitia quasi calidi morbi sunt, quia miseram animam, quam tenent, suis feruoribus incendunt. Quasi ergo uiola membris male calentibus apponitur, ut sanentur, quoties gratia celestis nobis infunditur, ut feruores uitiorum in nobis mitigentur. Habet uiola colores duos, uiridem scilicet et purpureum. Solent doctores per uirorem celestium et immarcessibilium bonorum operum spem intelligere. Celestia namque bona quasi semper uirent, et nunquam marcescunt, dum a perpetuo sue bonitatis ac pulchritudinis statu nulla mutabilitatis ariditate decidunt. Que dum firmiter, constanter et indesinenter speramus, quasi eorum immarcessibili uirore nos coloramus. Possumus quoque per uirorem cuiuslibet uirtutis aut boni operis inchoationem intelligere. In  germinantibus enim de occulto sinu terre prodeuntibus uiror primum apparet. Quasi ergo nouelli germinis uirorem in nobis proferimus, dum nascentis in nobis et ex nobis uirtutis uel boni operis nostra pulchritudine decoramus. Possumus etiam per uirorem uirtutum et bonorum operum immarcessibilem intelligere perpetuitatem. Quasi enim semper in nobis uirescunt, dum in nobis absque defectu subsistunt. Purpura autem regum est. Hinc est quod Alexander rex Syrie misit Ionathe purpuram et auream coronam, uelut regio munere honorando. Sed et cum idem Ionathas prefato regi et Ptolomeo rege Aegypti apud Ptolomaidem occurrisset, iussit eum prefatus rex suis uestibus spoliari et purpura indui, uolens eum regio ornamento glorificare. Bene  ergo purpura regalem significat dignitatem. Beata itaque uirgo Maria uere purpura fuit, que super omnes sanctos regali dignitate uelut domina mundi, et regina celi, effulsit; que se pre omnibus regaliter egit et rexit, uitia depressit, uirtutes erexit. Depressit enim in semetipsa superbiam, erexit humilitatem depressit iram, erexit pacem, depressit inuidiam, erexit caritatem, depressit tristitiam seculi, erexit exsultationem Dei, depressit tenacitatem, erexit largitatem, depressit gastrimargiam, erexit parcimoniam, depressit luxuriam, erexit castitatem, imo uirginitatem eximiam. Quia ergo mala depressit, et bona erexit; uel quia, secundum prophete sententiam, illa euellit et destruxit, ista edificauit et plantauit , uere fuit purpura, uere  regia dignitate decorata. Habet etiam uiola bonum odorem, per quem bonam designat opinionem. Non solum enim bona conscientia, sed et bona opinio est necessaria. Hinc est quod chrisma duos in se habet liquores. Chrisma autem Grece, unctio dicitur Latine. Estque chrisma oleum cum balsamo mistum, quo unguntur capita regum et pontificum, quo etiam baptizatos sacerdos ungit in uertice, sicut eodem pontifex per impositionem manus confirmandos ungit in fronte. In chrismate uero principaliter Spiritus paracletus datur. Unde et per abundantiam gratie duos liquores mistos habet, oleum et balsamum; oleum conscientie, balsamum fame: oleum quo intus conscientie perungitur, balsamum cuius odore foris proximi resperguntur, oleum intus ad pacem  cum Deo, balsamum foris ad exemplum cum proximo. Habuit igitur beatissima uirgo non solum intus sanctitatem ad conscientiam, sed et foris sanctitatis opinionem ad famam. Nouit enim quod quemadmodum quidam ait:

Criminis est formam componere, spernere famam.

Nouit, quod melius est nomen bonum, quam unguenta pretiosa . Nouit, quod memoria iusti cum laudibus, et nomen impiorum putrescet . Nouit secundum Apostolum quod Christi bonus odor est in omni loco , uere ergo ut uiola odorifera fuit, cuius odor non tantum homines respersit, sed et angelos in admirationem sui conuertit. uere odorifera fuit, cuius odor non solum  terram, sed et celum impleuit. Omnis denique uiola naturaliter caput, id est flosculum suum ad ima deflectit, ac per hoc humilitatem conuenienter exprimit. Quam uirtutem in beata Maria excellenter fuisse quis dubitet? Cum enim ab angelo pronuntiaretur mater Dei, et per hoc uere domina mundi et regina celi, humiliter respondit: Ecce ancilla Domini . uere ergo et in hac uiola fuit, quod uere caput ad ima deflexit, dum in eo quod maior exstitit semetipsam amplius humiliauit, eligens non alta de se sapere, sed magis humilibus consentire . Habebat quippe iam scriptum in corde suo, quod omnis, qui se humiliat, exaltabitur; et qui se exaltat, humiliabitur , et illud: Ante ruinam exaltatur spiritus, et ante gloriam humiliabitur  . Recte ergo beata Maria, secundum omnia que supra dicta sunt, uiola fuit, dum omnia, que mystice sunt dicta, ueraciter exercuit. Et nos, karissimi, nos inquam uiola simus, nos beatam uirginem imitemur, quantum ualemus. Simus quasi naturaliter frigidi per incendii carnalis exstinctionem, simus uirides per iustitie inchoationem, et per ipsius perpetuitatem, uel celestium bonorum spem immarcessibilem et exspectationem. Simus purpurei nosmetipsos bene regendo. Odoriferi apud omnes nomen bonum obtinendo, caput ad ima deponamus de nobis humillima semper sentiendo. Conformemur beate uirgini pro uiribus in sanctitate, ut consortes illi fieri mereamur in beatitudine. Quod nobis prestare dignetur, etc.



SERMO XLuII. In Assumptione beate Marie semper uirginis.


Quasi cedrus exaltata sum in Libano, et quasi cypressus in monte Sion. Quasi palma exaltata sum in Cades, et quasi plantatio rose in Iericho . Ista uerba, dilectissimi, que proposuimus uobis in Ecclesiastico in laudem sapientie uelut ipsa loquente describuntur, et in laudem et gloriam beatissime uirginis Marie, cuius Assumptionis diem celebramus, in persona ipsius quasi ipsa se decenter commendante in Ecclesiis hodie rectissime recitantur. Ista quippe recte cedrus, cypressus, palma, etc. Que ibidem subsequuntur, exstitit, que cunctis que per ea figurantur uirtutibus referta refulsit. Cedrus arbor est Libani alta et ualde imputribilis. Per Libanum  autem, qui dealbatio interpretatur, presens seculum, quod qualicunque candore temporaliter splendet, multoties significatur. Recte igitur beata Dei Genitrix arbor Libani fuit, quia de seculo presentis carnis originem habuit. Sed ipsius Libani altitudinem se ad alta subrigens excessit, quia cunctam mundi gloriam suarum sublimitate uirtutum inestimabiliter transcendit. Que imputribilis quoque fuit, dum uirgo incorrupta permanens mater exstitit. Bene denique se sicut cedrum exaltatam dixit, dum inuiolata semper existens, et primum per gratiam et postmodum per gloriam pre omnibus creaturis se sublimatam uidit. Et quasi cypressus in monte Sion. Cypressi lignum fortissimum cedro  pene proximam habet uirtutem, templorum trabibus aptum, impenetrabili soliditate nunquam oneri cedens, sed in ea, que primum fuerit, soliditate perseuerans, fortitudinem quoque congrue significat. Sion etiam, que specula interpretatur, sancta Ecclesia bene intelligitur, que celestis boni pulchritudinem sublimiter speculatur. Beata itaque Maria apte quasi cypressus in monte Sion exaltata dicitur, que dum in mundo uiueret, cunctis que mundi sunt potenter subactis, uirtutum gradibus ad celestia fortiter scandens, diuinitatis gloriam pre cunctis Ecclesie fidelibus speculabatur; et nunc eam pre cunctis spiritibus celestibus contemplatur.

Quasi palma exaltata sum in Cades. Legimus in ueteri Testamento populum Isrel bis in deserto potatum  aqua de petra producta, primo in Raphidim, secundo in Cades. Que duo loca duplicem in nobis compunctionem apte significant: unam, que nascitur ex memoria uel dolore peccatorum; alteram, que surgit ex desiderio futurorum premiorum. Quod etiam ex interpretatione eorumdem locorum recte colligitur. Nam Raphidim, qui primam significat, interpretatur sanitas iudicii uel uisio oris sufficiens eis. Cades autem sanctus. In Raphidim ergo aqua potamur, dum nosmetipsos intrinsecus sane de nostris peccatis diiudicando compungimur, et prouida oris confessione de iisdem sufficienter abluimur. In Cades uero potamur, dum desiderio celestium bonorum deuote et sancte accensi et liquefacti, iucundo potum nostrum cum fletu miscentes inebriamur. Palma  autem uictoriam significat. Bene igitur beata Dei genitrix se uelut palmam in Cades exaltatam gloriatur, quia spiritualibus hostibus potenter et uictoriose subactis non dolore criminum, sed amore premiorum celestium compuncta suauissime potabatur. Potest quoque per aquam, que in Raphidim populo data est, donum sancti Spiritus intelligi, quod fidelibus ad iustitiam datur in mundo; per aquam uero, que data est in Cades, superni fontis aqua, que glorificatis ad gloriam datur in celo, ut ista detur in merito, illa detur in premio. Et de prima quidem scriptum est: Effundam super uos aquam mundum, et mundabimini ab omnibus inquinamentis uestris . Ad secundam autem pertinet quod Ioannes in persona Christi dicit: Ego  sitienti dabo de fonte aque uite gratis . Qui enim sitit iustitiam, reficietur per gloriam.

Beata itaque Maria se uelut palmam in Cades exaltatam recte perhibet, quia superni fontis dulcedinem omnibus spiritibus excellentius possidet. Et quasi plantatio rose in Iericho. Rosa que rubet, apte designat passionem. Et si rosa in eo quod rubet exprimit passionem, ergo in eo quod plantatur congrue designat compassionem. Compassio in corde, passio in corpore. Compassio latet, passio patet. Rosa itaque plantatur, quando compassio cordi infigitur; florem rubentem producit quando in effectum passionis procedit. Iericho luna interpretatur, et pro defectu carnis aut defectu seculi presentis  ponitur. Patet itaque quod Dei Genitrix quasi plantatio rose in Iericho exstitit, quia in defectu seculi presentis uirtute compassionis excellenter et singulariter enituit. Nam et ipsius animam pertransiuit gladius . Et quis digne perpendere possit qualem doloris gladium sustinuit, dum suum filium unigenitum in cruce pendere morique uidit?

Quasi oliua speciosa in campis, et quasi platanus iuxta aquas. Oliua figurat misericordiam. Fuit ergo beata Maria oliua per misericordiam, et tanto pretiosior per misericordiam, quanto excellentior per gratiam. Et bene in campis, quia in planitie seculi presentis, quia in latitudine sancte Ecclesie ubique terrarum diffuse, ut omnes peccatores ad ipsam libere et absque impedimento respiciant, ad  ipsam confugiant, ab ipsa consilium querant, auxilium percipiant, per ipsam Deo reconciliati, uenia letificati, gratia locupletati, fide illuminati, spe confortati; caritate iustificati, aliis uirtutibus exercitati, bonis operibus adornati, et tandem gloria beatificati. Et quasi platanus iuxta aquas in plateis. Sed prior finis, quem posuimus, melior uidetur, ut dicatur quasi platanus iuxta aquas. Platanus a latitudine foliorum dicta est, uel quod ipsa arbor patula sit et ampla. Nam Greci  latus uocatur. Folia autem bona opera significant. Quemadmodum enim uestitur et ornatur suis foliis, sic et iustus operibus bonis. Bene ergo beata Dei Genitrix uelut platanum iuxta aquas se exstitisse dicit, quia donis irrigata diuinis in bonis operibus dilatata semper  fuit. Hinc est quod postquam nuntium angelicum quod Dei mater esset, accepit , illico in montana Iudee ad Elisabeth, quam concepisse audierat, perrexit, non ut uerbum angeli mulieris attestatione probaret, sed ut mulieri prouecte etatis uirgo iuuencula ministerium sedula impenderet.

In plateis sicut cinnamomum et balsamum aromotisans odorem dedi. uenditores aromatum in nundinis sedentes in plateis, diuersas aromatum species exponunt, et ipsa aromata odoris sui suauitatibus plateas respergunt. Sic spiritualium aromatum possessores uirtutum et bonorum operum fragrantiis per lata uitiorum gradientes suauiter afficiunt, et  eos odore sue fame ab itinere prauitatis reducunt. Cinnamomum autem licet bonum odorem habeat, et per hoc famam sacre uirginis figurare queat, ex eo tamen quod corticem suum in modum canne format, laudem et gratiarum actionem recte designat. Quod beate uirgini congrue conuenit, que dum ab Elisabeth audiuit quod uerba angeli in ipsa complerentur, statim in laudem et gratiarum actionem prorupit, dicens: Magnificat anima mea Dominum . Balsamum uero per suum odorem B. Marie bonam famam exprimit. Unde et de ipsa canimus, quod eius odor inestimabilis erat in uestimentis eius, et sicut dies uerni circumdabant eam flores rosarum et lilia conuallium . Hoc enim beate uirgini Marie maxime conuenit, que mundum uniuersum  opinionis optime redolentia inestimabiliter adimpleuit.

Et quasi myrrha electa dedi suauitatem odoris. Myrrha propter suam amaritudinem significat mortificationem carnis. Que uirtus in B. Maria singulariter enituit, eo quod singulariter casta fuit. Unde conuenienter non odorem, sed odoris se dedisse pronuntiat suauitatem. His, dilectissimi, uirtutibus beata Dei genitrix exaltata fuit in mundo per meritum, et nunc exaltata est in celo per premium. Solemnitatem ergo sacratissime uirginis deuotissime celebremus ut eam pro uiribus imitemur, ut et nos qualicunque modulo simus, quasi cedrus per incorruptionem, quasi cypressus per fortitudinem, quasi palma per uictoriam, quasi plantatio rose per compassionem  fraternam, quasi oliua per misericordiam, quasi platanus per operationem bonam, quasi cinnamomum per laudem et gratiarum actionem, quasi balsamum per bonam opinionem, quasi myrrha per carnis nostre mortificationem. Imitemur eam in bona conuersatione, ut eius meritis et precibus ei sociari mereamur in beatitudine. Quod nobis prestare dignetur, etc.



SERMO XLuIII. In natali Domini.

In sole posuit tabernaculum suum, et ipse tanquam sponsus procedens de thalamo suo . Tabernaculorum uel in tabernaculis commorantium diuersa genera sunt, sicut audiendo, uidendo, legendo  cognouimus. In tabernaculis enim solent commorari pastores, custodes, negotiatores, milites, exsules, peregrini, uiatores, pauperes. Sunt etiam tabernacula impiorum, et sunt tabernacula iustorum. Hec omnia Christus exstitit, excepto solo quod impius non fuit. Quamuis enim secundum prophetam cum impiis reputatus sit , et secundum apostolum Paulum maledictum pro nobis factus fuerit , peccatum tamen non fecit, nec dolus inuentus est in ore eius . Christus itaque pastor, custos, negotiator, miles, exsul, peregrinus, uiator, pauper, iustus exstitit, imo iustitia fuit semper et erit. Pastores autem in tabernaculis habitare Ezechie regis canticum nobis notificat ubi  dicit: Generatio mea ablata est, et conuoluta est a me, quasi tabernaculum pastorum . Christus uero pastor fuit, sicut ipse primum per prophetam, deinde per seipsum de se dixit. Per prophetam etenim ait: Pascam gregem meum sicut pastor gregem suum in die quando fuerit in medio ouium suarum dissipatarum ; et post pauca: In pascuis uberrimis pascam eas, et in montibus excelsis Isrel erunt pascua earum . Et Isaias de ipso dicit: Sicut pastor gregem suum pascet, in brachio suo congregabit agnos, et in sinu suo leuabit, fetas ipse portabit . Et ipse de seipso: Ego sum pastor bonus. Bonus pastor animam suam dat pro ouibus suis . Sed et custodum esse tabernacula Isaias nobis innuit, ubi dicit: Derelinquetur  filia Sion sicut umbraculum in uinea, et sicut tugurium in cucumerario . Et Christus custos exstitit, sicut Psalmista ait: Non dormit neque dormitat, qui custodit Isrel , id est uirum uidentem Dominum, si tamen eum uideat utroque oculo, scilicet oculo cognitionis, et oculo dilectionis. Sunt nempe quidam spiritualiter unoculi, qui Deum uident oculo tantum cognitionis, non etiam oculo dilectionis. Isti de genere non sunt Isrel, nisi forte sic, ut dicantur priuigni, et ad hereditatem Isrel non pertineant. uerus etenim Isrelita, quamuis more paterno uno pede salubriter claudicet, utroque tamen oculo clare uidet.

Tu ergo, si uis a Christo custodiri, esto Isrel, ut utroque oculo Deum uideas, oculo uidelicet cognitionis  et oculo dilectionis, oculo fidei et oculo operationis, oculo rationis et oculo bone uoluntatis, oculo scientie et oculo sapientie, oculo iudicii et oculo iustitie, oculo intellectus, et oculo affectus. Istos duos oculos, oculum scilicet cognitionis, fidei, rationis, scientie, iudicii, intellectus; oculum quoque dilectionis, operationis, bone uoluntatis, sapientie, iustitie, affectus, Christus in te uideat, si uis ut te custodiat. Istos duos oculos Psalmista exprimit, ubi dicit: Dominus de celo prospexit super filios hominum, ut uideat si est intelligens aut requirens Deum . Nam ubi dicit intelligens, exprimit oculum primum, id est cognitionem, fidem, rationem, scientiam, iudicium, intellectum, que omnia sub una significatione debent accipi. Ubi uero  dixit requirens, designat alterum, id est dilectionem, operationem, bonam uoluntatem, sapientiam, iustitiam, affectum, que et ipsa cuncta sub una significatione debent comprehendi. Que enim primo loco descripsimus, cognitio et cetera, pertinent ad eam que in nobis est ueritatem. Que uero loco secundo posuimus, dilectio, etc. spectant ad bonitatem. Per illa lucemus; per ista calemus. Per illa secundum magistrorum nostrorum assertionem in nobis diuina reformatur imago; per ista diuina similitudo. Christus itaque uere illius est custos qui, sicut dictum est, uere Isrel est. Quidam autem habebant utrumque oculum, id est cognitionem et dilectionem quidam alterum tantum, id est cognitionem, quidam  neutrum, quia neque cognitionem neque dilectionem. Primi sunt boni Christiani, secundi Christiani mali, tertii penitus infideles. Negotiatores in tabernaculis commorari in nundinis sepe uidemus. Christus autem negotiator fuit. uis audire qualis negotiator? Dedit uitam suam, ut reciperet tuam. Dedit se Dominum, ut te liberaret seruum. Dedit se naturalem filium, ut te faceret adoptiuum. Dedit se ignominie, ut te reformaret glorie. Dedit se temporali pene, ut te restauraret felicitati eterne. Ad huius negotiationem mercatoris spectat quod Paulus Corinthiis scribens dicit: Empti estis pretio magno, glorificate et portate Deum in corpore uestro . Et B. Petrus: Scientes, inquit, quod non corruptibilibus auro uel argento redempti estis de uana uestra conuersatione  paterne traditionis, sed pretioso sanguine quasi Agni incontaminati, et immaculati Iesu Christi . Milites aut militantes in tabernaculis manere, officium militare compellit. Christus autem miles fuit, miles strenuus, miles fortis. Ipse est enim fortis, ille imo fortior, qui fortem armatum atrium suum custodientem, et sua omnia in pace possidentem uicit, uniuersa arma eius, in quibus confidebat, abstulit et spolia eius distribuit . Hinc ipse dixit: Nunc iudicium est mundi. Nunc princeps mundi eiicietur foras . Huius fortitudo militis pugnatoris et uictoris in Scriptura declaratur, ubi dicitur: Cornua in manibus eius. Ibi abscondita est fortitudo eius, ante faciem eius ibit mors . uere ergo fortis exstitit, qui per crucem diabolum  et omnes erias potestates debellauit, mundum, peccatum, mortemque superauit, et fractis portis inferi captiuitatem nostram captiuam eduxit , ac celestis portas patrie Rex glorie et Dominus fortis et potens in prelio . manifestatus uictor intrauit. Exsules, peregrinos, uiatores, pauperes in tabernaculis habitare necessitas sepe constringit. Christus autem exsul fuit, quia nostrum exsilium subiit, non tamen dignus, sed dignatus, non coactus, sed spontaneus, non amittendo propria, sed aliena colligendo. Exsul ergo exstitit in eo quod nostrum exsilium, tametsi libens, intrauit. Ambulauit, inquit, uerbum, et exiuit in campum. uerbum caro factum est, et habitauit in nobis . Exiuit a Patre, et uenit in mundum, non  ut iudicaret mundum, sed ut saluaretur mundus per ipsum . Peregrinus quoque fuit; de peregrinatione etenim eius et actu peregrinationis eius scriptum est: Ut faciat opus suum, alienum opus eius, ut operetur opus suum, peregrinum est opus ab eo . Opus etenim Dei est animas, quas creauit colligere, et ad eterne lucis gaudia reuocare. Flagellari autem, atque sputis liniri, crucifigi, mori, ac sepeliri non hoc in sua substantia opus Dei est; sed opus hominis peccatoris, qui hec omnia meruit per peccatum, sed peccata nostra ipse pertulit in corpore suo super lignum: et qui in natura sua manet semper incomprehensibilis, in natura nostra cumprehendi dignatus est ac flagellari, quia  nisi ea, que infirmitatis nostre sunt susciperet, nunquam nos ad sue fortitudinis potentiam subleuaret.

Ut ergo faciat opus suum, alienum opus eius, ut operetur opus suum, peregrinum est opus eius ab eo, quia incarnatus Deus, ut nos ad suam iustitiam colligeret, dignatus est pro nobis tanquam peccator homo uapulare. Et alienum opus fecit, ut faceret suum, quia per hoc quod infirmans mala nostra sustinuit; nos qui creatura illius sumus, ad fortitudinis sue gloriam produxit. Itinerantes uel uiatores in tabernaculis habitare sacra Scriptura declarat, ubi Iacob patriarcham, cum a Laban discessit, in monte Galaad sua tabernacula fixisse testatur; sed et filii Isrel per desertum gradientes, et ad terram promissionis  tendentes in tabernaculis habitasse leguntur. Christus autem uiator fuit, Dauid attestante, qui ait: De torrente in uia bibet, propterea exaltabit caput . Et item: Exsultabit ut gigas ad currendam uiam, a summo celo egressio eius, et occursus eius usque ad summum eius. Hinc Salomon cursum eius, imo saltum describens in persona sancte Ecclesie, sic ait: Ecce hic uenit saliens in montibus, transiliens colles . Quosdam etenim saltus dedit, dum de celo in uterum, de utero in presepe, de presepe in crucem, de cruce in sepulcrum uenit, de sepulcro in celum rediit. Quos saltus in montibus saliens et colles transiliens fecit, quia sanctorum omnium tam maiorum quam minorum, altitudines solus et singulariter excessit.  Pauper etiam fuit Christus. Cum enim diues esset, pauper fieri dignatus est pro nobis ut nos sua paupertate simul et humanitate diuitiarum et diuinitatis sue donaret esse participes, et de sua paupertate ipse sic ait: uulpes foueas habent, et uolucres celi nidos. Filius autem hominis non habet ubi caput reclinet . Ad hoc etiam pertinet quod beata mater eius uirgo Maria non agnum, qui erat oblatio diuitum mulierum, sed per turturum, aut duos pullos columbarum, id est oblationem pauperum, completis purgationis sue diebus ad templum pro ipso uenit offerre . Sed et malorum esse tabernacula sermo diuinus sic testatur. Abundant tabernacula predonum, et audacter prouocant Deum, cum ipse dederit omnia in manibus  eorum . Iustos denique tabernacula habere Psalmista canit, dicens: uox exultationis et salutis in tabernaculis iustorum . Hinc est quod antiqui iusti. Abraham scilicet, Isaac et Iacob in terris promissionis in casulis habitauerunt. Non enim hoc fecerunt causa paupertatis, sed typice significationis. Iusti etenim erant, et in casulis habitando non hic manentem ciuitatem, sed futuram se desiderare et inquirere demonstrabant. Hinc est etiam, quod Ionabad filius Rechab ad augmentum et exemplum iustitie precepit filiis suis dicens: Non bibetis uinum uos et filii uestri usque in sempiternum, et domum non edificabitis, et sementem non seretis, et uineas non plantabitis nec habebitis, sed habitabitis in tabernaculis cunctis diebus uestris  . Hec precepit Ionabad filiis suis, ut discerent rebus terrenis stabiliter non inherere, nec calice Babylonis semetipsos inebriare, sed ad Ierusalem celestem passibus uirtutum et bonorum operum tendere, ac toto desiderio iustitiam dulcedinemque supernam sitire, ubi pro tanto merito exemploque iustitie condignam mercedem reciperent glorie. Unde et in figuram retributionis eterne audire meruerunt: Hec dicit Dominus Deus Isrel; pro eo quod obedistis precepto Ionadab patris uestri, et custodistis omnia mandata eius, non deficiet uir de stirpe Ionadab filii Rechab stans in conspectu meo cunctis diebus . Tale nobis exemplum sancte conuersationis, fratres karissimi, patres antiqui  tradiderunt. Sed nos, tanto exemplo penitus oblito, non iam tabernacula, sed nec domos, uerum palatia et aulas regias edificamus. Quod tamen propter necessitatem, utilitatem, et quietem posterorum multis uidetur esse tolerabile, si tamen propter hanc exteriorem et perituram edificationem interior et permanens animarum structura non negligatur.

Christus autem uere iustus fuit. Unde Deus Pater uoce Esaie de ipso ait: In scientia sua iustificabit ipse iustos seruos meos multos, et iniquitates eorum ipse portabit . Christus ergo pastor, custos, negociator, miles, exsul, peregrinus, uiator, pauper. Iustus in tabernaculo mansit, et in sole suum tabernaculum collocauit. Tabernaculum eius, humana conuersatio eius. De hoc tabernaculo, id  est conuersatione eius Baruch ait: Hic est Deus noster, non estimabitur alius aduersus illum. Hic adinuenit omnem uiam discipline, et tradidit illam Iacob puero suo, et Isrel dilecto suo. Post hec in terris uisus est, et cum hominibus conuersatus est . Posuit autem tabernaculum suum in sole , quia in manifesta hominum cognitione, in feruore persecutionis et afflictionis, famis et sitis, blasphemie et percussionis, passionis et mortis. Et ipse tanquam sponsus procedens de thalamo suo . Sponsus est Christus, sponsa est Ecclesia, sex hydrie, sex etates, aqua littera, uinum spiritalis intelligentia. Citharedi prophete, paranymphus Ioannes Baptista uel ordo apostolicus, filii nuptiarum singuli quique fidelium, thalamus  quidem nuptiarum incorrupte Genitricis uterus fuit, in quo Deus humane nature coniunctus est, et ex quo ad sociandam sibi Ecclesiam tanquam sponsus processit. Primus nuptiarum locus in Iudea exstitit, in qua Filius Dei homo fieri, et Ecclesiam sui corporis participatione consecrare, sui Spiritus pignore confirmare dignatus est. Sed uocatis ad fidem gentibus usque ad fines orbis terre earumdem nuptiarum uotiua gaudia peruenerunt. Tanquam sponsus procedens de thalamo suo. Consuetudo sponsis est, dum primum de thalamo nuptiarum exeunt, uestibus candidatis et rubro uel alio colore coloratis procedere. Christus autem candidus fuit et rubicundus, candidatus uirginitate, rubicundus passione. Unde et sponsa eius sancta Ecclesia in  Canticis canticorum de ipso dicit: Dilectus meus candidus et rubicundus . Candidus uidelicet per munditiam uirginitatis, rubicundus per effusionem sanguinis.

Fratres, imitemur discipuli magistrum, serui dominum, milites regem. Simus pastores, nosmetipsos et alios pascuis sacre doctrine studiose pascendo. Simus custodes, nos et alios, in quantum possumus, uigilanter custodiendo. Simus negotiatores, terrena pro celestibus sagaciter commutando. Simus milites, spiritualia bona nostra uiriliter defendendo. Simus exsules et peregrini, nos exsules et peregrinos esse ueraciter cognoscendo. Simus uiatores, ad supernam patriam uirtutum et bonorum  operum passibus de die in diem tendendo. Simus pauperes, uictum et uestitum tantummodo possidendo. Simus denique iusti, coram Deo et hominibus recte uiuendo. Commoremur in tabernaculis, sed ex uirtutum et bonorum operum ramis ac decenter compositis. Ponat unusquisque nostrum in sole cum Christo tabernaculum suum, ut exeamus cum Christo extra portam, improperium eius cum ipso portantes . uel certe in sole, ut simus pro amore eius sicut Apostolus de se ait: In labore et erumna, in uigiliis multis, in fame et siti, in ieiuniis multis, in frigore et nuditate , et ceteris omnibus que supra uel infra dinumerat. Procedamus et nos pro modulo nostro uelut sponsus de thalamo, ut simus etsi non uirginitate, saltem  castitate candidi, passione uel certe compassione rubicundi. In his omnibus, que dicta sunt, Christum pro uiribus imitemur, si cum ipso regnare desideramus. Qui enim se dicit in Christo manere, debet, sicut ille ambulauit, et ipse ambulare. Sancte ergo uiuendo Christum sequamur in tempore, ut ipsum sequamur in eternitate. Quod nobis prestare dignetur idem iehsu Christus, etc.



SERMO XLIX. In Circumcisione Domini.

Transeamus usque Bethlehem, et uideamus hoc uerbum quod factum est, quod fecit Dominus, et ostendit nobis . Fratres, nos et pastores, et filii pastorum esse debemus, filii scilicet Patrum antiquorum, qui pastores fuerunt, et nobis in fide  Patres exstiterunt. Qui et ipsi ad uidendum Dominum transierunt, quia in casulis habitando non hic manentem ciuitatem, sed futuram se inquirere monstrauerunt, et nobis eam inquirendi formam et exemplum reliquerunt. Debemus ergo nosipsi pastores esse, greges nostros pascere et custodire. Sunt autem greges nostri cogitationes et affectiones nostre, sensus et appetitus nostri, locutiones et actiones nostre. Et habemus in gregibus istis agnos per munditiam, oues per innocentiam, uerueces, id est castratos per continentiam. Habemus arietem, omnium gregum ducem, intellectum rationalem, habentem duo cornua sibi diuinitus insita et eminentia, duo scilicet Testamenta. Istos greges debemus pascere pascuis diuine pagine, et custodire  tota nocte seculi presentis ab insidiis fraudulenti furis, ab incursu lupi rapacis. Absit, fratres, a nostris gregibus porcus sordentis immunditie, hircus fetentis infamie! Si ergo filii pastorum et pastores sumus, et si Hebrei sumus, transeamus, et uideamus Christum non solum natum, sed et circumcisum: et forte in die natiuitatis eius transiuimus et natum uidimus; sed adhuc transeamus, et circumcisum uideamus. uideamus, inquam, et diligamus. uideamus ueritatem, et diligamus bonitatem. Duo sunt ueritas et bonitas, que si utraque habemus, nichil amplius querere deberemus. Querite, inquit, primum regnum Dei, et iustitiam eius . Regnum Dei est ueritas, iustitia eius bonitas. Si  hec duo quesieris, sicut debes, cetera apponentur tibi. Quare hec querere labores, non illa que gratis habere potes. Duo itaque sunt, que principaliter querenda sunt, ueritas et bonitas. Sed utinam tam studiosi essent homines ad querendam bonitatem, quantum ad ueritatem querendam inueniuntur curiosi! Nescio quo pacto familiare hominibus est ueritatem querere etiam his qui bonitatem non amant. In tantum enim omnes ueritatem scire uolunt, ut nemo sit qui falli uelit. Sed non uenit libenter sine bonitate ueritas, aut si uenit, non uenit de partibus illis, et de regione illa, ubi salus est.

Nos, karissimi, utramque queramus, ut per utramque Christum inuenire, et in ipso renouari ualeamus, quemadmodum nos hortatur Apostolus dicens:  Renouamini in spiritu mentis uestre , id est, mente uestra, que spiritus est, uel que res spiritualis est. Decet enim nos renouari, quia uetera transierunt, et ecce noua facta sunt omnia . Noua mater, nouus filius, nouum gaudium, nouum canticum, nouus puer, noua cunabula, noua circumcisio, nouum nomen, nouum signum, noui adoratores, noua munera, nouus thalamus, nouus sponsus, noua sponsa, noue nuptie, nouum miraculum, noui paranymphi, noui conuiue, noui citharedi, noua progenies, nouus princeps, noua respublica, noua pugna, noua uictoria, noua pax, iustitia noua, nouum sacrificium, nouum testamentum, noua hereditas, nouus populus, nouus ritus, nouus annus. Hec omnia nouitatem referunt, et nouitati congruunt,  ut in nouitate uite ambulemus. Noua mater, mater uirgo; nouus filius, Deus homo; nouum gaudium, gaudium angelorum de salute hominum; nouum cauticum: Gloria in excelsis Deo, et in terra pax hominibus bone uoluntatis ; nouus puer, quia uerus utpote purus, quia peccatum non fecit, nec inuentus est dolus in ore eius ; noua cunabula, animalium presepia; noua circumcisio, quia in carne sine peccato; nouum nomen iehsu, eo quod ipse saluum facit populum suum a peccatis eorum ; nouum nomen, eo quod non sit aliud nomen datum sub celo hominibus, in quo oporteat nos saluos fieri ; nouum nomen, eo quod in nomine Iesu omne genu flectatur celestium, terrestrium, et infernorum ; nouum quoque nomen  Christus, a quo Christiani uocantur; nouum inquam nomen Christus, quia non materiali unctus est oleo ut ceteri, sed spiritali oleo letitie pre consortibus suis , in quo nomine, qui benedictus in terra, benedicetur in Deo, Amen; nouum signum, noua stella, noui adoratores, Magi gentiles; noua munera, aurum, thus, et myrrha; nouus uterus, uirginis uterus; nouus sponsus, Christus; noua sponsa, Ecclesia; noue nuptie, coniunctio Christi et Ecclesie; nouum miraculum, aqua uinum factum; noui paranymphi, angeli; noui conuiue, apostoli; noui citharedi, prophete; noua progenies, anime spiritales; nouus princeps, princeps pacis, qui regnabit in domo Iacob in eternum,  et regni eius non erit finis ; noua respublica, celum et terra. Ipse nimirum fecit utraque unum , quia soli polique patriam unam fecit rempublicam; noua pugna, quia, ut scriptum est: Noua bella elegit Dominus, ut sapientia aggrederetur malitiam, humilitas Christi superbiam diaboli; noua uictoria, quia fortis armatus custos atrii sui, princeps mundi, rector tenebrarum eiectus est foras, et tota potestas eria cum ipso prostrata; noua quoque iustitia, et noua pax, quia orta est in diebus eius iustitia et abundantia pacis, donec auferatur luna ; nouum sacrificium, passio Christi; nouum testamentum, uerbum Euangelii; noua hereditas, regnum celorum; nouus populus, populus Christianus; nouus ritus, Christianismus;  nouus annus, annus benignitatis diuine, tempus uidelicet gratie. Renouamini ergo spiritu mentis uestre.

Quod autem per Apostolum dicitur: Renouamini spiritu mentis uestre, hoc antiquitus per Ieremiam dictum est, ubi ait: Circumcidimini Domino, et auferte preputia cordium uestrorum, uiri Iuda, et habitatores Ierusalem . Ipsa enim spiritualis circumcisio ipsa est uera renouatio. Sed quemadmodum alii erant uiri Isrel, alii uiri Iuda, siue habitatores Ierusalem, secundum litteram, sic intelligendum est alios istos, et alios illos, secundum spiritalem intelligentiam. uiri ergo Isrel omnes carnales sunt et carnaliter se habentes, uiri autem Iuda siue habitatores Ierusalem sancti et spiritales sunt spiritaliter uiuentes. Quod nos,  fratres, maxime esse debemus, qui in congregatione uiuimus, et communionem, castitatem, obedientiam, et emendationem morum nostrorum professi sumus. uirorum itaque Isrel preputia ualde turpia et enormia sunt, ipsa enim sunt opera carnis. Que sunt fornicatio, immunditia, impudicitia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, commessationes, et his similia, que predico uobis sicut predixi, quoniam qui talia agunt, regnum Dei non consequentur . Sed in hoc die, quem annum nouum uocant, enormitatibus preputiorum suorum uiri Isrel turpiter inueterascunt. Hodie namque sortilegiis et diuinationibus,  uanitatibus et insaniis falsis pre ceteris anni diebus intendunt. Hodie donis ad inuicem uane et superstitiose intentionis obseruatione se preueniunt; hodie debacchationis sue furiis rapti, et instigationis diabolice flammis accensi ad ecclesiam conuolant, et uaniloquiis ac stultiloquiis, quibus peccatum non deerit imo aderit rhythmicis quoque dictis nefariis, risibus, et cachinnis domum Dei profanant. Et qui malum melius dixerit, ille plus laudatur in desideriis anime sue . Hodie etiam quidam clerici, de quibus scriptum esse uidetur, quod clerici eorum non proderunt eis, prophetant in Baal , et diuinant mendacium , et nonnuli sacerdotum plaudunt manu , et populus diligit talia. Immolant demoniis  et non Deo, diis quos ignorant. Noui recentesque uenerunt, quos non coluerunt patres eorum . Talia sunt preputia uirorum Isrel, longa, enormia, deformia, absque his, que intrinsecus latent. Nam que occulto fiunt ab eis, turpe est etiam dicere . Sed quare sunt talia? Forsitan quia caligauit oculus Heli, nec potest uidere lucernam Dei; peccant filii eius, et non corripit, mortemque merentur . Tardat quoque Sephora mater circumcidere primogenitum suum, timendumque ne Dominus ueniat, et eum interficiat , Sephora Ecclesia, primogenitus eius clerus, secundus natu populus, petra acutissima fides Christiana, sponsus sanguinum Christus, qui non uenit pacem mittere in terram, sed gladium  . Sed quoniam hec ad episcopos presbyterosque qui curam habent animarum, pertinent, ad nosmetipsos uerba uertamus, qui comparatione secularium uiri Iuda, et habitatores Ierusalem esse debemus, id est deuotissimi Dei laudatores, ac perfectissimi summe pacis inspectores.

Hominibus itaque secularibus et carnaliter uiuentibus dimissis, nostrorum enormitates preputiorum inspiciamus, abscindamus, proiiciamus. In quibusdam etenim, qui religionem habitu pretendunt, preputia turpia, feda, longaque nonnunquam succrescunt. Unde ad Ierusalem, per quam illi, qui in professione religionis uiuunt, precipue significantur, a Domino dictum est: Quando natus es, in die ortus tui non est precisus umbilicus tuus . Et  item: Fornicata es super eis sicut non est factum neque futurum est . Et iterum: uicisti sorores tuas Sodomam et Samariam peccatis tuis, sceleratiora agens ab eis. Sanctificate sunt enim a te . Et iterum de ipsa: Contempsit iudicia mea, ut plus esset impia quam gentes . Et item: Iustificauit animam suam, preuaricatrix Iuda . Huic sisimile est quod Isaias ait: Erubesce Sidon, ait mare . Sed et publicanus ascendit in domum suam iustificatus a Phariseo . Quod enim sine graui merore dicendum non est, illi qui religionem Deo uouerunt, nonnunquam tanta uesania etiam in ipso religionis habitu constituti ad suum uomitum relabuntur, ut eorum comparatione seculares iusti  uideantur. Denique que nequitia peior nequitia Phariseorum? Que ire, que rixe, que dissensiones acerbiores, periculosiores iis que hodie in congregationibus fratrum diabolo concitante deseuiunt? Iam omnino delictum in quibusdam uidetur esse, eo quod iudicia habent inter se . Timendum, ne regina austri, que uenit a finibus terre audire sapientiam Salomonis, et ne uiri Niniuite, qui egerunt penitentiam in predicatione Ione, surgant in iudicio cum generatione hac, et condemnent eam , quia dedit Deus eis locum penitentie, et ipsi abutuntur eo in superbiam. Timendum ne Tyro, et Sidoni, terreque Sodomorum remissius sit in die iudicii quam istis, quia si tantam diuinitatis ac diuinorum preceptorum cognitionem habuissent, quantam  isti, olim in cinere et cilicio penitentiam egissent . Nunc autem nequitie in habitaculis eorum in medio eorum. Quare non magis iniuriam accipiunt, non magis fraudem patiuntur? Sed exercent iudicia, non tantum inter se, uel apud religiosos, sed sicut Corinthii apud iniquos fideles, ita isti apud potestates seculares. Nec ista dicimus, fratres, ut illos reprehendamus, qui pro Deo et cum Deo ultionem zelo iustitie in congregationibus libere agunt, redduntque retributionem superbis; qui consurgunt aduersus malignantes, et stant aduersus operantes iniquitatem ; qui iubente Moyse amicis non parcunt in ore gladii, abscindentes idololatriam, qui cum Phinees fornicantes trucidant , carnis punientes luxuriam, qui cum  Samuele regem Amalec in frusta concidunt , omnem terrenam necantes concupiscentiam. Sed sunt carnales quidam in Ecclesia, quibus ista conueniunt; in quibus dum sua desideria pertinaciter perficere uolunt, talia preputia facile succrescunt. Absint a nobis, karissimi, talia preputia, qualia commemorauimus! Absit a nobis, ut simus in comessationibus et ebrietatibus, in cubilibus et impudicitiis, in contentione et emulatione .

Sunt preter alia eorum qui in ordine uiuunt, preputia, predictis minora, ut officialium aliquando extrinsecus ambulando uel equitatio superflua, claustralium intrinsecus excursus de claustro et discursus dissolutus, habitus et gestus uterque superbus, actio uel locutio inordinata, cogitatio siue affectio terrena.  uidemus namque multoties non solum seniores ad negotia domus exire, sed et iuniores per uicos et plateas circuire. uidemus claustrales de claustris ex leuitate prosilire, et omnes officinas priusquam redeant perlustrare, qui uidentur facere uelut ursus ad stipitem ligatus, qui dum non potest longius gressum tendere, satagit circa ipsum stipitem gyrare. uidemus multos ex his et illis paruas coronas, longos crines longasque uestes affectare, et in ipsis eorum uestibus manicas usque ad terram dependere, ipsos quidem pedibus uelut homines ambulare, sed brachiis uelut aues uolare, scapulis impingere, digito loqui, oculis annuere, uultum in diuersa uertere, cachinnos crispare. uidemus etiam multos huius  modi multa inordinata agere, leuia loqui, et non tantum leuia, sed et turpia et perniciosa. De cogitationibus et affectionibus talium, que intrinsecus latent, nichil scire possumus, nisi quantum talibus indiciis deprehendimus. Scriptum quippe est: Amictus hominis et ingressus eius et risus dentium hec enuntiant de illo . Tales omnes, quia nec frigidi, nec calidi uidentur esse, timeant ne euomantur ex ore Dei . Omnia, que preputia sunt, que supradicta sunt, abscindenda sunt, proiicienda sunt, siue exterioris siue interioris hominis sunt. Sit autem perfecta nostra circumcisio, qualis decet uiros Iuda, et habitatores Ierusalem, non illius Iuda, cuius peccatum scriptum est stylo ferreo in ungue adamantino , sed illius,  de quo Dominus dicit: Iuda rex meus . Nec illius Ierusalem, cuius umbilicus non est precisus , sed illius, cuius os Domini nomen nouum nominauit . Sit nostra circumcisio, ut omnis amaritudo, et ira, et indignatio, et blasphemia tollatur a nobis cum omni malitia , fornicatio et omnis immunditia, aut auaritia, nec nominetur in uobis, sicut decet sanctos . Sed ecce nos, qui magisterium circumcisionis habemus, cultrumque circumcidendi tenemus, dum intendimus facere circumcisionem, timemus efficere occisionem. Nam infirmi fratres dum increpantur, tanto dolore nonnunquam uulnerantur, ut de increpatione, de qua incrementum iustitie deberent accipere, eos contingat detrimentum subire.  Nam calamus quassatus facile conteritur, lignumque fumigans leuiter exstinguitur, et uas infirmum dum durius fricatur, cito frangitur, uasque leue paruoque fundo dum impellitur, cito euertitur et quod intus est, facile effunditur. Nam

uas leue uas uanum, uas futile, uas male sanum.
Effundit temere sibi que commissa fuere.

Semper tamen debemus, ubi necesse est, increpare quia omnia cooperantur in bonum iis qui secundum propositum uocati sunt sancti . Emundemus nos, inquam, et cum anno nouo renouemur spiritu mentis nostre et induamus nouum hominem, qui secundum Deum creatus est in iustitia, et sanctitate ueritatis . Renouemur in nouo homine per nouam circumcisionem, in hoc nouo anno in  hoc mundo, ut in ipso renouari mereamur in celo. Quod nobis prestare dignetur Dominus noster iehsu Christus.



SERMO L. De quibuslibet apostolis.

Ponam in eis signum, et mittam ex eis qui saluati fuerint ad gentes in mare, in Africam, Lydiam tenentes sagittam; in Italiam et Greciam, ad insulas, longe, ad eos qui non audierunt de me, et non uiderunt gloriam meam. Et annuntiabunt gloriam meam gentibus, et adducent omnes fratres uestros de cunctis gentibus, donum Domino in equis, et in quadrigis, et in lecticis, et in mulis, et in carrucis ad montem sanctum meum Ierusalem, dicit Dominus, quomodo si inferant filii Isrel munus in uase mundo in domum  Domini, et assumam ex eis in sacerdotes et leuitas, dicit Dominus . Loquitur Dominus Iudeis per prophetam in his uerbis, declarans manifeste quod ex illis, quos de genere eorum per gratiam redemptionis ad fidem uocaret, apostolos eligeret, imo preeligeret, et quadam prerogatiua gratie celestis insignitos ad gentes mitteret, et electos ex ipsis eorum ministerio Iudeis in fide sociaret. Sic enim diuina prouidentia preordinauit, ut Iudeis gentiles in fide iungerentur, ut esset unus Deus et una cultura, unus pontifex et una Ecclesia, una fides et unum baptisma, unus lapis angularis et domus una, unus paterfamilias et una familia, unus doctor et una schola, unus imperator et una respublica, unus  dux et una militia, unus testator et una hereditas, unus agricola et uitis una, unus rex preceptor et unus populus assecla, unus pastor et unum ouile. Ipsi autem sancti apostoli, in omnem terram ad predicandum mittendi, exceptis illis bonis spiritalibus, que doctrinam Christi audiendo, eius miracula uidendo, passionem, resurrectionem, apparitionem, ascensionemque intuendo percipere meruerunt, quibusdam aliis gratie celestis donis siue singulariter, siue excellenter pre ceteris mortalibus insigniti sunt, ut fuere primitie spiritus, scientia linguarum, et intelligentia secretorum celestium, sicut quod beatus Ioannes intellexit, quod in principio erat uerbum , gratia miraculorum et prodigiorum, potestas calcandi super uirtutem malignorum  spirituum, sapientia ad destruenda dogmata philosophorum. Unde de apostolice dignitatis gloria beatus Paulus sic dicit: Secundum reuelationem notum factum est mihi sacramentum, quod aliis generationibus non est agnitum filiis hominum, sicut nunc reuelatum est sanctis apostolis eius et prophetis scilicet nouis in spiritum, esse gentes coheredes et concorporales et comparticipes promissionis eius in Christo Iesu . In his omnibus posuit Deus signum in apostolis, ut essent gentibus ministri et dispensatores euangelice predicationis.

Et mittam ex eis, inquit, ad gentes in mare, in Africam, in Lydiam tenentes sagittam, in Italiam et Greciam, ad insulas longe. Sex sunt que ponit et nominatim distinguit, uidelicet mare, Africa, Lydia,  Italia, Grecia, insule, ut plenitudinem gentium per predicationem apostolicam et euangelicam per uniuersum mundum propalandam perfecte in fidem Christianam senarii perfectione significaret intraturam. Mare, quod primo, et insule, quas in ultimo loco posuit, quod sibi sint positione locali uicina, simul et non separatim uidentur exponenda. Mare itaque, quod nunquam in eodem statu permanet, sed semper fluctuat, illos qui per diuersorum culturam idolorum, uel per diuersa uitia fluctuabant, recte significat. Insule autem, que immobiles inter fluctus stant, illos qui in fide ueri Dei, bonaque conuersatione uiuebant, apte figurant. Iob etenim uelut insula erat, qui homo gentilis homo sine lege inter incredulos, inter peccatores recte credebat, sancte uiuebat. Et de talibus  Apostolus ait: Cum gentes, que legem non habent, naturaliter que sunt legis faciunt, eiusmodi legem habentes ipsi sibi sunt lex, qui ostendunt opus legis scriptum in cordibus suis testimonium illis reddente conscientia ipsorum, et inter se inuicem cogitationum accusantium, aut etiam defendentium, in die cum iudicabit Dominus occulta hominum secundum Euangelium meum per Iesum Christum . uel certe insularum nomine ipsos gentiles, qui in unius alicuius simulacri adoratione, uel in unius cuiuslibet uitii delectatione perseuerabant, nec per diuersa fluctuabant, conuenienter intelligamus, in Africam, in Lydiam, in Italiam, in Greciam. Et de his quatuor regionibus est Lydia ad orientem, Italia ad occidentem,  Grecia ad aquilonem, Africa ad meridiem. Recte igitur per istas quatuor, quatuor climata designantur, et apostolica predicatio per mundum uuiuersum dilatanda figuratur. Aliter. Lydia, que est ad orientem, ubi iubar solis primum effulget, significat astutiam. Italia, que est ad occidentem, ubi solis claritas deficit, significat ignorantiam. Astutiam dico in malo, ignorantiam de bono. Et notandum quod cum dixisset in Lydiam, addit tenentes sagittam. Lydi etenim sapientes sagittarii sunt Filii quoque seculi huius in malo callidi sapientiores filiis lucis in generatione sua sunt  Quorum cor machinans malum est pharetra, arcus os eorum et lingua, sermo sagitta, audientis assentatio praua, cordisque eius delectatio, plaga. Corrumpunt  enim bonos mores colloquia mala . Grecia, que se ad aquilonem extendit, ubi solis calor tepescit, frigidam cordis humani malitiam exprimit. Hinc est quod propheta Ieremias de Ierusalem ait: Sicut cisterna facit frigidam aquam suam, sic frigidam facit militiam suam . Africa que est ad meridiem, ubi sol feruet, libidinem luxuriamque significat.

Dominus itaque quasi ad omnia loca ista ad uocandos electos suos mittit, quoniam de uitiis, que per ea significari diximus, per predicationem sanctam eos ad ueritatis iustitieque uiam educit. Alii ergo de mari, alii de insulis, alii de Lydia, alii de Italia, alii de Grecia, alii de Africa uocantur, quia alii de noxia uitiositatis fluctuatione, alii de pertinaci stabilitate,  alii de calliditate seculi presentis, alii de cecitate mentis, alii de malitia, alii de luxuria per gratiam Dei conuersi iusti ficantur. Mittam inquit, ad eos, qui non audierunt de me, et non uiderunt gloriam meam et annuntiabunt gloriam meam gentibus. Hinc est illud: Quibus non est annuntiatum de eo, uidebunt . iehsu enim mortuus est pro gente, et non solum, scilicet pro gente Iudeorum sed ut filios Dei, qui erant dispersi, id est predestinatos ex gentibus ad uitam eternam congregaret in unum , id est in unitatem fidei cum electis Iudeis. Et adducent fratres uestros de cunctis gentibus donum Domino. Fratres uestros semper predestinatione, tunc etiam fide, interim autem inimicos cultura idololatrie. Donum Domino: Apostoli  qui prope gentium animas, quas suis predicationibus acquisierunt, Domino uelut fructum laborum suorum obtulerunt. In equis, et in quadrigis et in lecticis, et in mulis, et in carrucis. Equus animal est doctum freno, aptum bello, uelox pedibus, utile ac necessarium oneribus portandis siue trahendis. In eo itaque quod infrenatur, uitiorum significat cohibitionem; in eo quod aptum est bello, demonum subactionem; in eo quod uelox pedibus, expeditionem boni operis, in eo quod onera trahit uel portat, obedientiam ac tolerantiam cuiuslibet fructuosi laboris. Quadrige propter quatuor Euangeliorum completionem, uel quatuor principalium uirtutum, id est prudentie, fortitudinis, iustitie, temperantie,  exercitationem figurant. Lectica quoddam genus dicitur esse uehiculi, in quo qui portatur uelut in lecto quiescit. Unde et apte contemplationis interne quietem designat. Mulus infecundum est animal et ideo continentiam illorum, qui se castrauerunt propter regnum celorum exprimit. Carruca duas habet rotas, et per hoc sapientiam et doctrinam significat. Qui ergo uitia sua fortiter refrenant, qui demones potenter superant, qui bona opera non segniter exhibent, qui iniunctos sibi labores obedienter sustinent, adducuntur in equis. Qui precepta quatuor Euangeliorum opere complent, qui quatuor principales uirtutes uiriliter exercent, adducuntur in quadrigis. Qui actiue uite negotia relinquunt, et in diuine contemplationis pace quiescunt,  adducuntur in lecticis. Qui, spretis illecebris carnalibus nuptiisque postpositis, munditiamque diligunt castitatis, adducuntur in mulis. Qui studio sapientie uacant, qui uerbo doctrine inuigilant, adducuntur in carrucis.

Ad montem sanctum meum Ierusalem. Mons sanctus Christus, Ierusalem Ecclesia. Ierusalem super montem edificat, Ecclesia super Christum fundata. Quomodo ei inferant filii Isrel munus in uase mundo in domum Domini. Munus dilectio maxime intelligitur; sine qua cetera apud Deum uitam non merentur. uas mundum, cor mundum, corpus mundum, opus mundum. Et assumam ex eis sacerdotes et leuitas. Hoc, karissimi, specialiter ad nos pertinet, qui officio sacerdotali et Leuitico in domo Dei fungimur,  et in consecratione Dominici corporis et sanguinis altari ministramus. Hec est enim nostra dignitas salutaris et preclara, si tamen eam condigne pro uiribus humane fragilitatis seruiendo conseruemus. De huius dignitatis ac ministerii sublimitate beatus Gregorius in libro Dialogorum sic scribens: Quis, inquit, fidelium dubium habere possit in ipsa immolationis hore ad sacerdotis uocem celos aperiri in illo Iesu Christi mysterio angelorum choros adesse, summis ima sociari, terrena celestibus iungi, unumque ex uisibilibus et inuisibilibus fieri? Sed necesse est ut cum hoc agimus nosmetipsos Deo in cordis contritione mactemus. Quia qui passionis Dominice mysteria celebramus, debemus imitari quod agimus Tunc ergo  uera pro nobis hostia erit; cum nosmetipsos hostiam fecerimus. Ex his uerbis, fratres, perpendere possumus, quales in nostro ministerio esse debeamus

Sed ut idem ministerium cum maiori adhuc reuerentia agatis, rem uobis recentem scribimus, quam abbate nostro nobis narrante, et scribente certissime scimus. Ait itaque presbyter quidam in Senonensi prouincia, baptismalis Ecclesie curam gerens, parochialia ministrabat. Hic in desideria carnis pronus, membra que sacramentorum debebat usibus, femineo polluebat attactu. Turpes et illicitos amplexus sacris preponebat studiis, et continentiam, quam promiserat uoto, non seruabat officio. Unam pre ceteris mulierculam frequentare consueuerat, cuius immundo contubernio corruperat intus conscientiam,  foris famam. Iam consueuerat in sordibus suis, et tamen nequitia erat que non sinebat eum esse senem. Huic sepenumero post feda et illicita commercia turpitudinis sue, cum imprudenter et impudenter accederet ad sacramenta Dominica, mirabilis ac miserabilis occurrebat uisio qua uel corriperetur immeritus, uel arceretur indignus. uidebatur in ipso calice quasi uenenosi bufonis imago reptans natansque per sacri liquoris latices, et horrore sui aspectus miseram fornicatoris presbyteri conscientiam flagellabat. Tanquam ueris indiciis et oculata fide clamabat ei Apostolus: Qui manducat et bibit indigne, iudicium sibi manducat et bibit . Sumebat tamen timens, et inter hec supplicia perficiebat sacrificia. Id sibi plusquam centies  accidisse archiepiscopo suo confessus est, et non nisi post noctem, qua membra Christi fecerat membra meretricis. Compunctus tandem, et patientie Dei, que eum ad penitentiam adducebat, memor, coram archiepiscopo suo cum magna lacrymarum effusione prostratus, rem ex ordine refert, pristinam immunditiam suam profitetur, et abdicat, modum correptionis sue per ea, que supra diximus, exponit; cure parochiali renuntiat, et ordinem Cistercensium in monasterio suscipiens dignos  penitentie fructus agit. Aderam ego ubi soli archiepiscopo solus ille que dicta sunt exposuit, et in timore dedi laudem Deo, qui uocat ea que non sunt tanquam ea que sunt . Talibus dictis uitam nostram discutiamus, et utrum in regionibus  predictorum uitiorum, uel uehiculis uirtutum, aut in ordine sacerdotum ac leuitarum simus consideremus. Si in malo sumus, a malo declinemus; si in bono, de bono in melius proficere studeamus, ut meritis et precibus apostolorum, quorum hodie solemnia celebramus adiuti, ad eorum gaudia peruenire mereamur. Quod nobis, etc.



SERMO LI. In Septuagesima.

Super flumina Babylonis illic sedimus et fleuimus, dum recordaremur tui, Sion . Ciues fuimus Ierusalem, et facti sumus ciues Babylonis. Ierusalem paradisus, Babylon mundus. Translati sumus in primo parente, in quo peccauimus, de  Ierusalem in Babylonem, de paradiso in mundum, de patria in exsilium, de Iubilo in luctum, de requie in laborem, de gaudio in merorem, de libertate in seruitutem, de gloria in ignominiam, de uoluptate in erumnam, de felicitate in miseriam, de deliciis in esuriem, de integritate in corruptionem, de uita in mortem. Merito igitur sedemus, merito flemus super flumina Babylonis: flumina Babylonis decursus nostre corruptionis, decursus nostre mortalitatis. Merito sedemus, merito flemus, dum recordamur Sion, dum diuine contemplationis, quam in Adam peccante perdidimus, reminiscimur. Merito sedemus, merito flemus, eo quod canticum Domini iucundum ac perfectum, illud scilicet merum ac uerum alleluia quod Adam adhuc innocens  ore mundissimo cantabat, et quod ipso peccante amisimus, in terra aliena digne cantare non ualemus. Non enim est speciosa laus in ore peccatoris . Quis enim omnium nostrum, imo quis mortalium, quantumlibet iustus, sit illius innocentie, quam ante peccatum habuit, se comparare presumat? Scriptura namque teste: In multis offendimus omnes ; et quasi pannus menstruate uniuerse iustitie nostre ; Et: Infans unius diei non est sine peccato super terram . Et: Non iustificabitur in conspectu Dei omnis uiuens . In quantum ergo peccatores sumus, in tantum minus digni illo, qui tantum iustus, non etiam uel in minimo peccator exstitit, canticum Domini cantamus. Sedeamus igitur  et fleamus. Sedeamus nos humiliando, fleamus de nostro exsilio dolendo. Sedeamus, quia uanum est nobis, qui manducamus panem doloris ante lucem surgere . Quando ergo surgemus? Cum dederit Deus dilectis suis somnum et manifestata fuerit hereditas Domini, filii merces fructus uentris , uentris scilicet Ecclesie filios suos per multas nunc tribulationes parientis. De hac sessione et resurrectione B. Petrus sic ait: Humiliamini sub potenti manu Dei, ut uos exaltet in tempore uisitationis . Fleamus quoque ut postea rideamus, quia secundum Salomonem: Tempus est flendi, et tempus ridendi : tempus flendi in mundo, tempus ridendi in celo. Cum enim Dominus conuerterit captiuitatem nostram, implebitur gaudio os nostrum,  et erimus facti letantes , quia cum corruptibile hoc induerit incorruptionem, et mortale hoc induerit immortalitatem , intrabimus supernam Ierusalem, que est mater omnium nostrum, alleluia cantantes, et gaudentes.

Sane Septuagesime tempus, quod nunc ingredimur, totum tempus seculi presentis quod septem diebus uoluitur significant, in quo nostre corruptibilitatis et mortalitatis erumna detinemur. Unde congrue nunc, ob significandam miseriam gemitusque nostros, quibus in hac uita premimur, intermittimus alleluia, et Gloria in excelsis Deo, que sunt celica et angelica cantica, et cantamus longos Tractus, qui significant longos labores et dolores  uite presentis. Alleluia namque celeste canticum esse Ioannes in Apocalypsi testatur, ubi dicit: Audiui uocem turbarum multarum in celo dicentium Alleluia . Gloria in excelsis Deo , Canticum angelorum esse fidelium nullus ignorat. Septuagesima uero computatur secundum inscriptionem sacramentarii et antiphonarii nouem hebdomadibus ante Pascha Domini, et finitur post Pascha Domini in septima die, id est, Sabbato. Die Dominica, qua canitur, Circundederunt me gemitus mortis, habet initium, et in septima die Paschalis hebdomade, id est, in Sabbato habet finem. Habemus autem formam et exemplum institutionis et obseruationis huius sancte, annos septuaginta, quibus antiquus populus Dei suis peccatis exigentibus  in Babylonem ductus in seruitute fuit; super flumina Babylonis sedit et fleuit, dum recordaretur Sion. Dictator itaque Septuagesime septuaginta dies istos annis septuaginta conformauit, ut et nos sedeamus in his diebus et lugeamus, quia priori populo in quibusdam peccatis communicamus. Illi tamen, quia seruierant, afflictionem inuiti sustinuerunt; nos autem, quia liberi sumus, uoluntariam afflictionem sustinemus. Septuagenarius uero numerus non solum his diebus abstinendum nobis et lugendum significat, uerum et omni tempore uite nostre, quod septem diebus uoluitur, et quo a celesti Ierusalem peregrinamur, nos in penitentia et luctu esse debere, et maxime si in criminalia post baptismum lapsi sumus, demonstrat.

 Porro in propheta Zacaria legimus quod, imminente tempore quo captiuitas populi Dei soluenda erat, angelus, qui in propheta ipso loquebatur, Dominum deprecatus, dixerat: Domine exercituum, usquequo tu non misereberis Ierusalem, et urbium Iuda, quibus iratus es? Iste septuagesimus annus est. Et respondet Dominus angelo uerba bona et consolatoria . Et nos, karissimi, habemus uerba bona, uerba consolatoria, resurrectionem, scilicet, primam, per quam exspectamus secundam. Habemus iustificationem, per quam speramus immortalitatem. Ista duo, quorum unum habemus in re, alterum in spe, declarat Apostolus, ubi dixit: Si Christus in uobis est, corpus quidem mortuum est propter peccatum, spiritus uero uiuit propter iustificationem.  Quod si spiritus eius qui suscitauit Iesum Christum a mortuis uiuificabit et mortalia corpora uestra propter inhabitantem spiritum eius in uobis . Resurgimus, nunc catechumeni quidem per gratiam baptismi, et non per penitentiam; resurgimus, inquam, nunc ad iustitiam, in die uero iudicii resurgemus ad gloriam. Primam resurrectionem hanc significat nobis alleluia, quod in sex paschalibus feriis ad missam quotidie cantamus. Utramque simul nobis exprimunt duo alleluia, que in Sabbato Paschalis hebdomade concinimus, quod uidelicet Sabbatum completionem nostre Septuagesime, id est totius temporalitatis nostre figurat. Nunc enim quasi unum simplex alleluia canimus quia adhuc sola fruimur iustificatione, sed tunc duplex alleluia  concinemus, dum fruemur et immortalitate. Sex autem dies paschales in populo antiquo significant de Babylone reuersionem in Ierusalem, Sabbatum autem peruentionem, in nobis uero senarium bonorum operum, quo tendere debemus ad supernam beatitudinem. Porro Sabbatum eiusdem ingressionem. uel certe per unum alleluia, quod in sex feriis paschalibus quotidie cantamus, possumus intelligere sanctorum stolam primam; per duplex alleluia, quod in Sabbato canimus, possumus intelligere primam pariter et secundam. Habemus itaque uerba bona, uerba consolatoria. Bonum est quod habemus, melius quod exspectamus. Ex parte enim cognoscimus, et ex parte prophetamus. Cum autem uenerit quod perfectum  est, euacuabitur quod ex parte est. uidemus nunc per speculum in enigmate, tunc autem facie adfaciem. Nunc cognosco ex parte tunc autem cognoscam sicut et cognitus sum .

Excepto itaque quod his uerbis bonis et consolatoriis semper in Domino gaudere debemus, quandiu uiuimus, semper est nobis sedendum, semper flendum; Sion recordandum, ad Ierusalem supernam suspirandum et cum Psalmista dicendum: Si oblitus fuero tui, Ierusalem, etc. . Quandiu enim uiuimus, exsules, captiui, peregrini sumus. Miseri ergo si simus, et lugeamus et ploremus. Risus noster in luctum conuertatur, et gaudium in merorem. Memores simus semper illius sententie Salomonis, qua dicitur: Melius est ire ad domum luctus  quam ad domum conuiuii . Et item: Risus dolore miscebitur, et extrema gaudii luctus occupat . Sed, proh dolor! ad tantum detrimentum est deuolutus rigor ordinis, et lapsa censura discipline, religionis honestas, grauitas, maturitatis, et modestia sanctitatis redacta, ut apud plurimos ii qui abhorrent proferre faceta uerba uel risum mouentia, uel qui nolunt crispare cachinnum, hypocrite iudicentur, et quia non rident, derideantur. uerum apud eos quisquis in semetipso resolutus, risu, ioco semetipsum effundit, is facetus, curialis, ac boni solatii frater nominatur. Sed nunquid Christum risum in orbem attulisse uel risisse uspiam legimus? Absit! Sed contristatum et plorasse comperimus. Unde et ait: ue uobis qui ridetis, quoniam  plorabitis!  Eligamus ergo, karissimi, nobis flere ut postea rideamus; et contristari ut letemur. Quod enim risum inepte letitie penitus exhorrere debemus, edocet nos perfecte paucis uerbis quidam sanctorum Patrum, qui dum quemdam fratrem ridere uidisset, ait illi: »Coram celo et terra Deo rationem totius uite nostre reddituri sumus, et tu rides?« Nos itaque, fratres, qui sanctitatem non solo uerbo, uerum et tonsura uesteque profitemur, nos, inquam, omittamus uocem inutilis gaudii uaneque letitie, et renuntiantes uerbis nugatoriis, risibus, iocis, mollitiei uitiorum, asperitatem uirtutum preferamus, quia per amaritudinem et asperitatem uirtutum et bonorum operum perueniemus ad regna celorum. Si enim seminemus in  lacrymis, in gaudio metemus. Quod nobis prestare dignetur iehsu Christus Dominus noster.



SERMO LII. Item in Septuagesima.

Super flumina Babylonis illic sedimus et fleuimus, dum recordaremur tui, Sion . Hostis antiquus, karissimi, qui sua calliditate de paradiso primos parentes nostros eiecit, et miserie uite presentis obnoxios reddidit; ipse nobis in spirituali Ierusalem, id est in uisione superne pacis constitutis incessanter insidiatur, ut de eius nos amenitatis gaudiis extrahat, et in Babylonem, id est confusionem uitiorum abductos, sue seruituti subiiciat. Ierusalem enim congrue uitam significat  spiritalem, Babylon uitam carnalem; Nabuchodonosor diabolum, captiuitas peccatum. Habent autem uiri spiritales, in spiritali Ierusalem conuersantes, spiritales domos diuersas, et in ipsis diuersas spiritales diuitias. Habent domos per bonam conuersationem. Domus enim apte significant conuersationem, quia in ipsis conuersamur. Domus minores significant bone conuersationis inchoationem, maiores eiusdem conuersationis perfectionem, maxime consummationem. Domus autem spiritalis conuersationis bene fundata est super firmam petram per fidem, alta est per spem, lata per caritatem, longa per futurorum bonorum longanimem exspectationem. Domus ista spiritalis iusti, et maxime perfecti uiri plena est bonis et donis, sicut scriptum est: Gloria  et diuitie in domo eius, et iustitia eius manet, etc. . Et sapientia, cum qua iustus inhabitat, quodam loco dicit: Mecum sunt diuitie et gloria, opes superne [superbe] et iustitia .

Habet itaque iustus perfectus habitator Ierusalem, id est spiritalis, habet inquam, in domo conuersationis sue aurum sapientie, argentum eloquentie, frumentum doctrine, uinum sancte letitie, oleum misericordie, lapides pretiosos per fulgorem uirtutum, ornamenta diuersarum uestium per exhibitionem bonorum operum. uasorum quoque diuersa genera, omne uas paruulum a uasis craterarum usque ad omne uas musicorum . Per crateras, quibus uinum quod letificat cor hominis propinatur, recte designatur gratia conferende consolationis;  per uasa musica gratia diuine laudationis. Habet denique et aromata multa, per que figuratur gratia bone opinionis. Sed his omnibus diuitiis explanandis propterea non immoramur, quia scientibus legem loquimur, et res huiusmodi in aliis sermonibus sepius quid mystice significent exposuimus.

Igitur his ita compositis, id est iustis in pulchritudine pacis et in requie opulenta constitutis, malignus adest cum exercitu demonum tentantium ac uitiorum blandientium, et urbem sanctam acriter impugnat, et in quibusdam sepius expugnat, et subuersis domibus bone conuersationis eorum bonis spiritalibus eos priuat et captiuat. Qui si prudenter ac uiriliter caput hostis antiqui, id est initium tentationis  calcarent, non superarentur, sed superarent; nec esset illis pugna tentationis ad culpam, sed ad coronam. Unde et Iacobus dicit: Beatus uir, qui suffert tentationem, quoniam cum probatus fuerit, accipiet coronam uite, quam repromisit Deus diligentibus se . Et in precedentibus: Omne gaudium existimate, fratres, cum in uarias tentationes incideritis, scientes quod probatio fidei uestre patientiam operatur. Patientia autem perfectum opus habeat, ut sitis perfecti et integri in nullo deficientes . Iustus etenim, qui se cognoscit cum apostolo misericordiam Dei consecutum , et in tentationibus et aduersis letatur et benedicit Deum in omni tempore, et scit quoniam: Qui perseuerat usque in finem  hic saluus erit . Et gloriatur in labore et dolore, et cum Psalmista dicit: Tribulationem et miseriam inueni, et nomen Domini inuocabo . Ut quando alius inuocat Deum, sic sanctus uir et bellator inuictus ad exercendum se et probandum tribulationem et miseriam uenire desideret. Quod intelligens Psalmista dixit Domino: Proba me, Domine, et tenta me; ure renes meos et cor meum . Non igitur obesse, sed prodesse uidetur tentatio, nisi admittatur delectatio. Quod si delectatio admittitur, nisi citius repellatur, quasi iam accepto uulnere fortitudo militis Christi debilitatur, et quasi in exitu sue ciuitatis stat, ut se hosti deforis impugnanti et iaculanti deuictus reddat. Quod si consentit, iam se reddit, et solo consensu peccatum  perpetrauit, sicut scriptum est: In corde iniquitates operamini in terra . uoluntas enim pro facto computatur, et non est a Deo pax hominibus, nisi hominibus bone uoluntatis .

Prima ergo uidetur esse in hac transmigratione delectatio, secunda deliberatio, tertia operatio, quarta consuetudo. Quibus quatuor iter conficitur totius misere transmigrationis usque in urbem detestande confusionis. Per hec enim quatuor humana mens a superne uisione pacis tamen nonnunquam alienatur, ut uniuersitate septem principalium uitiorum polluta et obuoluta, quasi septuagenario numero annorum in confusione captiua teneatur. Et miserabilis quidem est in nobis septuagenarius, id est uniuersitatis presentium laborum, sed multo  miserabilior est, et omnino detestabilior est septuagenarius iste, id est uniuersitas uitiorum. Per illum sumus miseri, per istum etiam iniqui. Denique diuina dispensante gratia talis etiam anima postquam uniuersis uitiis est fedata, uniuersorum demonum ludibrium facta, uerbo uite munita conualescit, consurgit super flumina Babylonis, id est fluxum sue uitiositatis sedet et deflet quod amisit gratiam, quod commisit culpam, et precepto Christi regis potentissimi computrescit iugum a facie olei, soluitur captiuitas, donatur libertas per compunctionem, confessionem, et satisfactionem; Ierusalem redditur, honeste conuersationis domus ex lapidibus et lignis uirtutum et bonorum operum reedificatur, et spiritalibus bonis anima redempta a Domino mirabiliter  locupletatur, et fiunt nouissima eius peiora prioribus: Benedicitque Dominus nouissimis eius magis quam primis . Pro eo namque quod fuit derelicta et odio habita, ponitur in superbiam seculorum gaudium in generatione et generationem . Gaudium et letitiam tenet, fugit dolor et gemitus, pro confusione eius duplici et rubore, laudabunt Patrem eius. Et fit gaudium angelis Dei in celo super uno peccatore penitentiam agente, plusquam super nonaginta nouem iustis, qui non indigent penitentia . Inuento nimirum filio qui perierat, Pater letatur, et prolata stola prima datur annulus in manu eius, et calciamenta in pedibus, et occiso uitulo saginato, conuiuium celebratur. Symphonia et chorus foris auditur ,  et est deinceps in uoce exsultationis et confessionis sonus epulantis . Nunc ergo, karissimi, ubi simus attendamus, et si extra Ierusalem sumus, ad eam quamprimum reuertamur. Si uero nos in ipsa consistere cernimus, quod habemus teneamus, ut de ipsa, in qua nunc uiuimus, ad supernam transire mereamur. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LIII. De confessione facienda, et uotis reddendis.

Ecce super montes pedes euangelizantis, et annuntiantis pacem. Celebra, Iuda, festiuitates tuas, et redde uota tua, quia non adiiciet ultra, ut transeat in te Belial, uniuersus interit . Legitur  in libro Paralipomenon quod Sennacherib obsidente Ierusalem primo mense non potuit Pascha fieri, sed ceso exercitu et annuntiata morte Sennacherib, mense secundo Pascha celebratum est . Unde propheta Nahum, populum Dei alloquens, consolando dicit: Ecce super montes pedes euangelizantis, annuntiantis pacem, etc. Quasi diceret: O Iuda, ne sis sollicitus; occiso enim hoste tuo in templo Dei sui uenit tibi nuntius transcurrens montes, et quasi de specula nuntians tibi, mortuo Sennacherib, urbem liberatam. Celebra ergo, Iuda, festiuitates tuas, et uota que pollicitus es, redde Deo pro nece inimici, quia Belial, id est preuaricator non transibit in te, quia totus interiit. Exercitus, rex et imperium Assyriorum penitus  conciderunt. Ista, fratres karissimi, uerba prophetica, secundum hoc quod dictum est, ad historiam pertinentia firma fide sunt credenda, omni deuotione complectenda. uerum nos, qui non secundum litteram sed secundum spiritum militamus, ea que sunt littere relinquamus, et que in eis spiritualis intelligentie lateant, ad nostram edificationem requiramus. Possumus itaque congrue per Sennacherib intelligere diabolum; per exercitum eius, uniuersitatem demonum et prauorum hominum; per Ierusalem ciuitatem sanctam, uniuersalem Ecclesiam; per obsidionem, tentationem, uel persecutionem; per regis et exercitus eius interfectionem, spiritualium hostium subuersionem; per montes, uirtutes; per nuntium,  doctores; per populum Iudaicum, populum fidelium; per pacem diuinitus collatam, quietem internam; per celebrationem Pasche uel cuiuslibet festiuitatis, honestatem sancte conuersationis ex exhibitionem boni operis.

Sed nunc per singula recurrentes latius singula describamus. Sennacherib rex significat diabolum. Ipse est enim rex super omnes filios superbie, et rector tenebrarum harum, id est spiritualium nequitiarum in celestibus. Ierusalem, que est ciuitas sancta, et uisio pacis interpretatur, sanctam Ecclesiam recte figurat, que ut ciuitas edificatur, et interne, superne eterneque pacis gaudia sublimiter contemplatur. Sennacherib ergo cum suo exercitu urbem Ierusalem cingit et oppugnat, dum hostis antiquus  sanctam Ecclesiam cum suis complicibus, demonibus uel reprobis hominibus, per tentationes et persecutiones angit et fatigat. Sed per supernam gratiam uelut amisso exercitu fugit et occiditur, dum eius conatus uniuersus annichilatur. Montes in sacra Scriptura uirtutes exprimere possunt, que nos a terrenis eleuatos ad celestia erigunt. Unus mons est prudentia, unus mons est fortitudo, unus mons est iustitia, unus mons est temperantia. uel certe secundum euangelicam descriptionem unus mons est humilitas, unus mons est mansuetudo, unus mons est mentis compunctio, unus mons est desiderium iustitie, unus mons est misericordia, unus mons est cordis munditia, unus mons pax mentis interna. Nuntius uel euangelista pacis uniuersalis ordo predicatorum  est. Nuntius iste prophetarum est numerus, apostolorum chorus, exercitus martyrum, cetus confessorum. Pedes istius nuntii sunt principaliter intellectus et affectus. Per intellectum si bene ponitur, error uitatur. Per affectum corruptio cauetur. Intellectus procedit et incedit per cognitionem ueritatis, affectus per amorem uirtutis. De istis montibus, et istius nuntii pedibus super ipsos montes mundissime gradientis Isaias sic refert dicens: Quam pulchri super montes pedes euangelizantis et predicantis pacem, annuntiantis bonum, predicantis salutem, dicentis: Sion, regnabit Deus tuus . Regnabit Deus tuas, non Sennacherib, non diabolus. Per populum Iudaicum intelligimus populum fidelium Deum confitentium. Iudas enim  confitens interpretatur. Populus ergo ille per Iudam bene intelligitur, qui Deum non tantum labiis, sed et opere et ueritate confitetur. Qui autem labiis Deum honorant, sed cor eorum longe est ab eo ; et dum confitentur se nosse Deum, factis negant eum : semen sunt Chanaan, et non Iuda.

Confessio alia criminis, alia laudis. Sane quam sit perniciosum, quam periculosum homini peccatori peccata sua celare; et quam sit fructuosum, imo necessarium ea confiteri multis auctoritatibus in sacra pagina declaratur. Unde est illud in psalmo: Quoniam tacui inueterauerunt ossa mea, dum clamarem tota die. Die ac nocte grauata super me manus tua, conuersus sum in erumna mea, dum configtur  spina . Hoc pertinet ad perniciem taciturnitatis. Delictum meum cognitum tibi feci, et iniustitiam meam non abscondi. Dixi: Confitebor aduersum me iniustitiam meam Domino, et tu remisisti impietatem peccati mei . Hoc pertinet ad utilitatem confessionis. Et Salomon in Prouerbiis dicit: Qui abscondit scelera sua, non dirigetur; qui autem confessus fuerit, et dereliguerit ea, misericordiam consequetur . Quod dicit qui abscondit scelera sua, non dirigetur demonstrat perniciem taciturnitatis; quod autem addit qui confessus fuerit, etc. utilitatem confessionis. Quam utilitatem etiam in Nouo Testamento beatus Iacobus ostendit dicens: Confitemini alterutrum peccata uestra, et orate pro inuicem ut saluemini . Antiqua  quoque lex confiteri iubet, et homines ad sacerdotes mittit, ut confiteantur peccata sua ut indulgentiam accipiant. Si ergo tunc preuaricatio oblatione et confessione delebatur, quando adhuc umbra fuit, et confessio criminis penam potius timere debuit quam misericordiam exspectare, quanto magis nunc sub gratia facienda est confessio, quando non tam pena timenda est quam uenia speranda? Beatus denique Augustinus confessionem peccatori prorsus necessariam esse testatur dicens: »Non potest quis iustificari a peccato, nisi confessus fuerit ante peccatum.« Item Beda in Epistolam Iacobi: »Sine confessione, inquit, nequeumt peccata dimitti.«

Talibus et tantis auctoritatibus erudimur, karissimi,  non solum utilem, sed et necessariam esse peccatori confessionem. Quod si forte peccator uere peniteat, sed intercurrentis necessitatis articulo ad confessionem uenire non possit, firmiter est credendum quod in eo summus Sacerdos complet quod mortalis non potuit; et apud Deum iam factum constat quod homo quidem uere uoluit, sed non ualuit adimplere quia confessionem non contemptus exclusit, sed impediuit necessitas. Quacunque enim hora ingemuerit peccator saluus erit . Et Psalmus ait: Dixi: Confitebor aduersum me iniustitiam meam Domino, et tu remisisti impietatem peccati mei . Et leprosi dum irent sacerdotibus se ostendere mundati sunt . Tunc  enim salus peccatoris incipit, quando ueraciter pro dilectis suis ingemiscit. Que tamen salus tunc perficitur, quando id unde ingemuit ore confitetur. Que salutis perfectio et si, ut dictum est, necessitatis articulo impediatur, per summum tamen Sacerdotem, cui omnia possibilia sunt, adimpletur. In facienda autem confessione talis discretio esse debet, ut quotidiana leuiaque peccata alterutrum cequalibus confiteamur, ut orationibus pro inuicem factis saluemur. Porro grauioris lepre immunditiam sacerdoti, id est nostro summo prelato, scilicet abbati, pandere debemus, ut ad eius arbritrium iustificari curemus. Est enim quedam communis in Ecclesia confessio et penitentia, quam quotidie ad inuicem facimus, in qua oratione fusa pro inuicem pro quotidianis  et leuibus peccatis indulgentiam et remissionem consequimur. Grauioris autem culpe reatum singulari confessione sacerdoti aperimus, et secundum eius consilium munere satisfactionis oblato indulgentiam peccati obtinemus. Sunt autem quedam, que leuissima putarentur peccata, nisi in Scripturis demonstrarentur opinione grauiora. Quis enim dicentem fratri suo, fatue! reum gehenne putaret, nisi ueritas hoc diceret?  Cui tamen uulneri subiecit continuo medicinam preceptum fraterne reconciliationis dicens: Si offers munus tuum ante altare, et recordatus fueris quia frater tuus aliquid habet aduersum te, relinque ibi munus tuum ante altare, et uade prius reconciliari fratri tuo, et tunc ueniens offeres  munus tuum . Aut quis existimaret quam magnum peccatum sit dies obseruare, et menses, et annos, sicut obseruant, qui certis diebus, siue mensibus, siue annis uolunt uel nolunt aliquid inchoare eo quod secundum uanas doctrinas hominum fausta, uel infausta existimant tempora, nisi huius mali magnitudinem ex timore Apostoli pensaremus, qui talibus ait: Timeo uobis, ne forte sine causa laborauerim in uobis .

Sunt et alia quedam peccata, que quibusdam nulla uiderentur, nisi sacre Scripture testimoniis declararentur. Hominem enim misceri sue coniugi non filiorum procreandorum causa, sed carnalis solum uoluptatis atque libidinis posset putari non esse peccatum, nisi Apostolus de hoc officio loquens:  Nolite fraudari inuicem, nisi forte ad tempus ex consensu, ut uacetis orationis, et iterum reuertimini in idipsum, ne tentet uos Satanas propter incontinentiam uestram, adiunxisset: Hoc autem dico secundum indulgentiam, non secundum imperium. Quis enim neget esse peccatum, cum dari ueniam facientibus apostolica auctoritas fateatur? Posset etiam putari non esse peccatum, si frater cum fratre non extra Ecclesiam, sed intra, nec apud iniquos, quos Apostolus terribiliter reprehendit, sed apud fideles de negotio suo contenderet dicens se iniquitatem pati, quam a se uellet iudicum sententia remoueri: posset inquam hoc putari non esse peccatum, nisi Apostolus adiungens diceret: Iam omnino delictum est in uobis, quod iudicia habetis inter uos . Et ne  quis sibi blandiens iustumque negotium se habere dicens se uellet super hoc excusare, occurrit continuo talibus cogitationibus dicens: Quare non magis iniuriam accipitis? Quare non magis fraudem patimini?  Dicit autem Dominus in Euangelio: Si quis uoluerit tunicam tuam tollere, et iudicio tecum contendere, dimitte illi et pallium . Et alio loco: Qui abstulerit tua, noli repetere . Prohibuit itaque suos de negotiis secularibus habere iudicium cum aliis, et ex hac doctrina dicit Apostolus esse delictum inter contendentes. Tamen cum fieri sinat in Ecclesia inter fratres fratribus iudicantibus, extra Ecclesiam uero terribiliter uetet, manifestum est quod secundum ueniam concedatur infirmis. Hoc etiam infirmis concedi  posse innuit, ubi superius per increpationem dixit: Sic non est inter uos sapiens quisquam, qui possit iudicare inter fratrem suum, sed frater cum fratre iudicio contendit, et hoc apud infideles?  Propter hec et huiusmodi peccata et alia licet his minora, que fiunt, uerborum et cogitationum offensionibus. Apostolo Iacobo confitente et dicente: In multis enim offendimus omnes , oportet ut quotidie crebroque oremus Dominum, et dicamus: Dimitte nobis debita nostra, etc. , nec in eo quod sequitur mentiamur: Sicut et nos dimittimus debitoribus nostris . Que ergo sint leuia, que grauia peccata non humano, sed diuino pensanda sunt iudicio.

 De diligentia uero confessionis beatus Augustinus sic scribit dicens. »Consideret peccator qualitatem criminis in loco, in tempore, in perseuerantia, in uarietate persone, et quali hoc fecerit tentatione, et in ipsius uitii multiplici exsecutione.« Oportet enim penitere fornicantem secundum excellentiam sui status, uel officii, uel secundum modum meretricis et modum operis sui, et qualiter turpitudinem egit, si in loco sacrato, si in tempore orationi constituto, ut sunt festiuitates et tempora ieiunii. Consideret quantum perseuerauit, et defleat quod tam perseueranter peccauit, et in tanta perseuerantia quanta uictus fuerit impugnatione; sunt enim qui non solum non uincuntur, sed ultro se peccato offerunt, nec exspectant tentationem, sed preueniunt uoluptatem.  Et pertractet secum quam multiplici actione uitii delectabiliter peccauit. Omnis ista uarietas confitenda est et deflenda, ut, cum cognouerit quod peccatum est, cito inueniat Deum propitium. In cognoscendo peccati augmentum inueniat cuius etatis fuerit, cuius sapientie, et ordinis. Immoretur in singulis istis, et sentiat modum criminis purgans lacrymis omnem qualitatem uitii. Defleat uirtutem, quia interim caruit. Dolendum est enim non solum quod peccauit, sed etiam quod se uirtute priuauit. Defleat etiam, quoniam offendens in uno factus sit omnium reus . Ingratus enim exstitit, qui plenus uirtutibus Deum omnino non timuit. In hoc enim peccator quisque fit culpabilior, quo est Deo acceptior. Ideo enim Adam plus peccauit, quia omni  bono abundauit. Alio enim modo offendens in uno factus est omnium reus, quia omnis uirtus patitur detrimentum ab uno uitio. Ponat enim omnino in iudicio et potestate sacerdotis, nichil sui reseruans sibi, ut omnia eo iubente paratus sit facere pro recipienda uita anime, que faceret pro euitanda corporis morte, et hoc cum desiderio, quia uitam recuperat infinitam. Cum gaudio enim facere debet immortalis futurus, que faceret pro differenda morte moriturus. Semper deprecetur Deum, offerat Deo mentem et cordis contritionem, deinde et quod potest de possessione sua securus offerat. Respexit enim Deus ad Abel, et ad munera eius . Prius dixit ad Abel, quam ad munera eius. Idcirco igitur cordis conferenda est eleemosyna tribuentis. Nec  consideranda est quantum, sed qua mente, qua affectione dat quod potest. Qui igitur sua peccata redimere uult temporalium oblatione, prius offerat mentem. Caueat ne ductus uerecundia diuidat apud se confessionem, ut diuersa diuersis uelit sacerdotibus manifestare. Quidam enim uni occultant que alteri manifestanda conseruant: quod est se laudare et ad hypocrisim tendere, et semper uenia carere, ad quam frustra se putat peruenire. Caueat etiam, ne prius ad Dominicum corpus accedat, quam confortetur bona conscientia, et doleat, quod nondum audeat sumere, quem multum desiderat, cibum salutarem. Cohibeat etiam se a ludis, spectaculis seculi qui perfectam uult consequi remissionis gratiam.  Isti sunt digni fructus penitentie animam captiuam elaqueantes, et in libertatem asserentes. Confiteamur, karissimi, secundum ea, que dicta sunt, cuncta, que in nobis sunt peccati et criminis, ut digne cantare ualeamus in confessione que sunt diuine laudis, quia non est speciosa laus in ore peccatoris . Qui enim uetera fatendo non detegit, noue uite opera non producit. Qui nescit lugere quod grauat, non ualet proferre quod subleuat.

Peccata igitur nostra, in quibus inueterati sumus, confiteamur et lugeamus, ut in confessione diuine laudis proferre noua cantica ualeamus. De hac confessione scriptum est: Confessio eius super celum et terram : super celum uidelicet per angelos, super terram per homines sanctos. Item  Dominus per Psalmistam: Sacrificium laudis honorificabit me, et illic iter quo ostendam illi salutare Dei . Perpendat qui potest, quantum sit donum, quantum bonum digne laudare Deum. Ille pro humano modo digne Deum laudat qui eius laudem mundo corde et ore decantat. Ille bene laudat qui quod profert ore, uersat in corde. Ille bene laudat qui in corde habet rectitudinem et in ore laudationem. Rectos namque decet laudatio . Ille ergo solus uere laudat qui quod ore clamat, uita demonstrat, Sunt qui Deum satis, imo nimis in ore laudant, quia incomposito gestu semetipsos agitantes eius laudem inordinatis uocibus indecenter clamant, sed male uiuendo per contemptum eius precepta blasphemant. Et dum sola uoce Deum laudant, quem  factis negant, uasa tamen cantici se habere putant, non animaduertentes quod in Malachia scriptum est: Ecce proiiciam uobis brachium, et dispergam super uultum uestrum stercus solemnitatum uestrarum . Sed nos, karissimi, emundemus nos ab omni inquinamento carnis ac spiritus, et sine macula et ruga existentes acceptabiliter laudem nostri Creatoris personemus, quia illic iter quo ostenditur et uidetur salutare Dei. Est quidem notus in Iudea Deus, sed in Isrel magnum nomen eius . Per Iudeam intelligitur confessio; per Isrel, contemplatio. Notus est ergo Deus in confessione criminis, sed notior in confessione laudis. Notissimus autem et magnum nomen eius in contemplatione sue maiestatis. Confessio criminis est inchoantium, confessio  laudis proficientium, contemplatio diuinitatis perfectorum. Populus igitur ille Iudaicus iure nominatur qui non solum uoce sed et moribus Deum confitetur. Sed et tali populo exstinctis hostibus pax donatur, dum, repressis demonum tentationibus et prauorum hominum persecutionibus, illi quies interna ad uacandum Deo diuinitus conceditur. Ipse denique Dominicas festiuitates celebrat, dum bene uiuendo pro accepto pacis beneficio pro uiribus Deum honorat.

Et redde, inquit, uota tua. uotum est attestatio quedam promissionis spontanee, que ad solum Deum, et ad ea, que Dei sunt, magis proprie refertur. uouere siquidem est testificatione promissionis  spontanee Deo se obligatum, ac debitorem statuere. Nam qui promittit simpliciter spondet se facturum aliquid; qui uero uouet contestatur promissioni sue, et affirmat promissionem suam. Scriptura autem docente didicimus quod quedam uota sunt que tenenda non sunt. Scriptum est enim: uota stultorum frangenda sunt. uota stultorum intelligimus ea, que uel de malo fiunt, uel de bono male. uerbi gratia, si quis uoueret quempiam interficere; siue quodlibet aliud, in quo constaret culpa, se facturum, uotum de malo esset, et malum esset, et idcirco soluendum non esset: in quo prima culpa fuit uouere, secunda in opere, si compleretur. Similiter uotum de bono factum, si bene non fiat, inter uota stultorum que frangenda sunt deputatur. Bene autem  non fit, etiam si de bono fit, illud uotum in quo uouetur quod non licet, uel quod non expedit. Non licet ut mulier, si non consentiente uel potius contradicente uiro suo, continentiam uoueat. Non expedit, ut si quispiam in ieiunio uel quolibet alio opere supra uires et possibilitatem aliquid se facturum esse uoto promittat. Hec omnia inter uota stultorum deputantur que uel peruersa et illicita, uel indiscreta sunt. Item quedam uota commutationem admittunt, quedam non. uouisti aurum, argentum, reddere potes, quia quod pretio minus est, in pondere maius esse potest. uouisti peregrinationem tuam Domino, commutationem admittit, si forte expediat magis  ut permaneas in patria tua, et in domo tua. Nam si illic persoluere potes aliud  tantum ualens, siue ad laborem operis, siue ad deuotionem uirtutis, siue ad utilitatem administrationis, commutationem admittit. uouisti ieiunium, et hic commutatio esse potest, si forte hoc non expediat . Aliud adhuc dico: uouisti Deo seruire in aliquo loco, uel in habitu, uel in societate aliqua, dico quod hoc totum commutationem habere potest, quia potest et locus dirui, et homines mori, et habitus mutari. Nunquid, putas, ideo perdis animam tuam, si locus aliquis uastatur, aut si homines moriuntur? Tantum ex te non fiat quod in illis fit, nec in te remaneat quod in te fieri debuit. Non est periculum tuum, ubi non est culpa tua, fac quod potes tu, et quantum potes, et sufficit  tibi. A bona uoluntate non amplius exigitur, nisi quantum potest. Si autem horum aliquid uoueris, uel aliquid similium, que uel inuitis auferri possunt, uel a uolentibus commutari, et implere quidem uales, quod uouisti, non est in tuo arbitrio commutatio uoti tui, etsi maius aliquid uideris, uel melius faciendum quod facias. Potest quidem dispensatio fieri in te, sed non debet fieri a te. Nam tu quidem, quantum in te est, hoc debes quod uouisti, ipsum et non aliud. Non tibi licet aliud pro alio commutare, sed dispensatori magistro tuo, si uoluerit expedire nouerit, licet aliud accipere. Si idem a te datur, debitum est. Si aliud ab alio accipitur, indulgentia est.

Item, uouisti Deo uirginitatem tuam, et post uotum  perdidisti. uirginitas autem semel amissa reparari, aut recuperari non potest. Quid ergo reddes Deo pro eo quod uouisti et irrecuperabiliter perdidisti? Audi: Redde penitentiam tuam, redde contritionem, redde humilitatem. Pro uirginitate carnis redde humilitatem cordis. Pro carne fracta frange cor. Humilitatem per se debueras, etiamsi uirginitatem habueras; et tamen si uirginitatem reddere non potes, redde pro illa humilitatem, et satisfaciet tam pro se quam pro illa. uide quanta uirtus est humilitatis. Socia est humilitatis uirginitas, et socia est uirginitatis humilitas; non tamen potest, si abest humilitas, satisfacere uirginitas; potest autem, etsi abest uirginitas, satisfacere, si habeatur, uera humilitas. Est autem aliquod uotum quod nullam commutationem  admittit. Audi ueritatem dicentem: Quam dabit homo commutationem pro anima sua?  Quasi diceret nullam. uides ergo, quod unum est, quod commutationem non recipit, neque dispensationem admittit. Hoc si uoues, imo quia uoues, non enim bonus esse potes si hoc non uoueris, redde quod uouisti, et ipsum redde quod uouisti, quia si aliud reddere uolueris pro isto, ille non accipit quodcunque fuerit illud. uouete, inquit, et reddite Domino Deo uestro omnes, qui in circuitu eius affertis munera, terribili, et ei qui aufert spiritum principum terribili apud omnes reges terre . uoue ergo, et redde Deo spiritum tuum. Si uoues et reddis, accipiet. Si non uoues, uel post uotum reddere nolueris, tollet. Si spiritum principum aufert, auferre  non poterit spiritum tuum? Si ergo reddis, pro dato remunerabit; si non reddis, pro non dato condemnabit. Si uoues animam tuam, redde animam tuam. Noli putare quod possis reddere pecuniam tuam pro anima tua. Hoc enim esset plus uouere et minus reddere, et non esset equa recompensatio. Si tua das Deo, teipsum zabulo, non est equa partitio. Cum anima tua dare potes pecuniam tuam, pro anima non potes, nisi forte pro anima tua pecuniam tuam dare uolueris, ut anima tua data pecunia acceptabilior fiat pro illa. Hoc ergo unum est scilicet anima, quod commutationem non accipit. uotorum denique aliud occultum est et coram Deo tantum, aliud manifestum etiam coram homine. Occultum  uotum fractum peccatum est; manifestum fractum peccatum et scandalum. In illo Deus offenditur, in isto in proximum peccatur. Melius est autem non uouere quam uouere et non reddere. Quemadmodum secundum sententiam beati Petri: Melius est non cognoscere ueritatem, quam post agnitionem retrorsum conuerti ab eo, quod traditum est, sancto mandato .

Celebra, inquit, festiuitates tuas, et redde uota tua, quia non adiiciet ultra ut pertranseat in te Belial: uniuersus interiit. Si per Belial, quod interpretatur absque iugo, diabolum conuenienter accipimus, per uniuersum Belial diabolum et uniuersitatem demonum, et reproborum hominum non inconuenienter intelligimus. Uniuersus ergo Belial nobis interiit,  quando diabolus cum uniuersis malignis spiritibus, et reprobis hominibus potestatem nos persequendi ac tentandi diuinitus refrenatus amittit. Et regnat Deus noster, quia dum in nobis concidit regnum diaboli, oritur et manet regnum Christi. Nunc itaque, karissimi nobis, si non semen Chanaan, sed Iuda sumus, illius, inquam, Iuda, de quo scriptum est: Iuda, te laudabunt fratres tui . Confiteamur primum peccata nostra, et sic immolemus sacrificium laudis Domino, et reddamus Altissimo uota nostra in tempore, ut cum ipso regnemus in eternitate. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LIu. In Quadragesima.


Super aspidem et basiliscum ambulabis et conculcabis leonem et draconem . Hoc sacro maxime tempore, karissimi nobis, ut sacra consuetudo annuatim representat, in castris Ecclesie tuba celestis auditur, exercitus Christianus conuocatur, stipendium doctrine spiritalis tribuitur, Christi miles accingitur, campum sacre abstinentie cum diabolo bellaturus ingreditur, et armis uirtutum et bonorum operum munitus aggreditur, pugna committitur, uictoria speratur, hostis uincitur, triumphus reuehitur, corona donatur, pax bello quesita securius possidetur. Non debet miles Christi, sonante buccina celestis exhortationis, ad occursum hostis ualidi  trepidare, cum euangelica docente historia ducem suum fortem armatum cognoscit dudum superasse. Fortis armatus diabolus, atrium eius mundus, arma doli spiritales et astutie, uasa homines, fortior superueniens Christus, direptio uasorum, redemptio hominum . uenit itaque Christus in mundum, ut liberaret genus humanum, et ut in terram mitteret non pacem, sed gladium . Maledictus ergo qui facit opus Dei negligenter, et qui prohibet gladium suum a sanguine . Et, ut ait Salomon, primo tempus belli, et postea tempus pacis . Tempus belli in mundo, tempus pacis in celo. Pro uiribus ergo pugnemus, ut adepta uictoria in pace letemur. Quod si pugnare et superare negligimus, expugnabimur et superabimur. Hostis  etenim noster non dormit neque dormitat , sed tanquam leo rugiens circuit, querens quem deuoret . In huius expositione sententie non nostra, uerum beati Cypriani uerba capiamus. »Circuit, inquit, ille nos singulos, et tanquam hostis clausos obsidens, muros explorat, et tentat an sit pars aliqua membrorum minus stabilis et minus fida, cuius aditu ad interiora penetretur.« Offert oculis formas illices, et faces uoluptatis [faces uoluntatis], ut uisu destruat castitatem. Aures per canora musica tentat, ut soni dulcioris auditu, soluat et molliat Christianum uigorem. Linguam uitio prouocat, manum iniuriis lacescentibus ad petulantiam cordis instigat. Ut fraudatorem faciat, lucra opponit iniusta. Ut animam pecunia capiat, ingerit perniciosa  compendia, honores terrenos promittit, ut celestes auferat. Ostentat falsa, ut uera subripiat. Et cum latenter non potest fallere, exerte atque aperte minatur. Terrorem turbide persecutionis intentat ad debellandos seruos Dei, inquietus semper et semper infestus; in pace subdolus et in persecutione uiolentus. Quamobrem contra omnes diaboli, uel fallaces insidias, uel apertas minas stare debet instructus animus et armatus, tam paratus ad repugnandum, quam est semper ad impugnandum paratus inimicus.

Sane quatuor sunt, aspis, basiliscus, leo, draco, que in principio sermonis posuimus, per que uniuersalem diaboli malitiam intelligere possumus et debemus. Ferunt de aspide quod cum ceperit pati  incantatorem, qui eam quibusdam carminibus propriis prouocat, ut eam de cauerna educat, illa cum exire noluerit, unam aurem in terram premit, alteram cauda obturat et operit, sicque uoces illas magicas non audiens non exit. Aspis igitur, que suas aures obturando contra uocem incantantis se pertinaciter seruat, ne exeat, surdam et insensibilem contra nos diaboli pertinaciam recte figurat. Hinc est quod de illis quos uitio sue malignitatis obduratos, in malo pertinaces facit, dicitur in psalmo: Furor illis secundum similitudinem serpentis, sicut aspis surde et obturantis aures suas; que non exaudiet uocem incantantium, et uenefici incantantis sapienter . ueneficus sapienter incantat, dum doctor eruditus sapienter predicat, et totis  uiribus studet, ut peccatorem de sue prauitatis abditis ad lucem ueritatis abducat. Sed aspis terra caudaque suas aures obturat, ne uocem incantantis audiat et exeat, dum peccator hinc amore terrenorum uictus, illinc de spe future emendationis, quam circa uite finem uel in fine quidam consequi creduntur, sibi blandiens modis omnibus elaborat, ne iustus monitis ad presens obediat. Aspis itaque diabolum congrue figurat qui in sua malignitate contra nos uelut surdus et insensibilis pertinaciter perseuerat. Peccatorem quoque recte significat qui in prauam consuetudinem suam trusus pertinaciter renititur, ne iustis monitis acquiescat.

Sed nos, karissimi, diabolum, quem hoc loco  per aspidem principaliter designari diximus, toties et tandiu fusis ad Deum precibus et sacris monitis ad alterutrum factis, incantemus, donec illum de sua pertinacia qua contra nos seuit, et eius pestiferum uirus de nostris fraternisque cordibus potenter eiiciamus. Basiliscus Grece, Latine regulus interpretatur eo quod rex serpentium sit, adeo ut eum uidentes fugiant, quia flatu suo serpentes necat, mustelis tamen uincitur. Mustela dicitur quasi mus longus. Nam telon [] longum dicitur. Mustela itaque est animal longum, paruum et prudens. Per basiliscum ergo, quia inter sui generis animantia rex est, recte superbiam diaboli intelligimus. Ipse est enim rex super omnes filios superbie . Qui et suo flatu serpentes necat, dum multoties  nonnullos, qui deberent esse prudentes sicut serpentes, prauis suggestionibus aspirans per culpam mortificat. Qui tamen a mustelis uincitur, dum ab illis qui sunt parui humilitate cordis, et longi uel potius longanimes perseuerantia boni operis, prudentes acumine discretionis, superatur. Leo, qui fortiter in alias bestias furit, recte per suam ferocitatem et seuitiam, seuam diaboli crudelitatem designat. Draco denique non in dentibus, sed in cauda suam uirtutem habet, et magis insidiando, et delitescendo, quam aperte seuiendo nocet; ab eo nec elephas sui corporis magnitudine tutus est. Nam circa semitas, per quas solito gradiuntur, delitescens crura eorum nodis illigat, ac suffocatos perimit. Sicut ergo leo manifestam diaboli crudelitatem exprimit, ita draco  congrue designat eius occultam calliditatem. Diabolus itaque, sicut supra monstratum est, aspis est insensibili pertinacia, basiliscus elata superbia, leo manifesta seuitia, draco occulta malitia. Sed miles Christi aspidem, basiliscum, leonem, et draconem uincit et conculcat, dum uniuersam e us nequitiam, que per hec quatuor figuratur, prudenter et potenter debellat.

Ad huius uero uictorie palmam obtinendam etiam ipsius Saluatoris uerbis animamur, ubi apostolis loquens dicit: Ecce dedi uobis potestatem calcandi super serpentes et scorpiones, et supra omnem uirtutem inimici, et nichil uobis nocebit . Non enim solum apostolis, uerum et uniuersis fidelibus suis dedit potestatem aduersarias potestates superandi,  qui non tantum illis, sed et omnibus in se credentibus dare dignatus est exemplum contra eas dimicandi. Hinc est etiam quod recumbentibus undecim apostolis ait: Signa autem eos qui crediderint hec sequentur: In nomine meo demonia eiicient . Et iterum post pauca: Serpentes tollent, et si mortiferum quid biberint, non eis nocebit . Sed nunquid, fratres, quia ista corporaliter et uisibiliter non facimus, ideo minime credimus? Absit! Sancta nimirum Ecclesia, sicut dicit beatus Gregorius, nunc quotidie spiritaliter facit, quod tunc per apostolos corporaliter faciebat. Nam sacerdotes eius, cum exorcismi gratiam manum credentibus imponunt, et habitare malignos spiritus in eorum mente contradicunt,  quid aliud faciunt quam quod demonia eiiciunt? Dumque bonis suis exhortationibus malitiam de alienis cordibus auferunt, serpentes tollunt. Et dum pestiferas suasiones audiunt, sed tamen ad operationem prauam minime pertrahuntur, mortiferum quidem est quod bibunt, sed non eis nocet. His omnibus edocemur, fratres, non tam corporalia signa, que cum reprobis possunt haberi communia, quam spiritualia, que diximus amare; que tanto securiora sunt, quanto occultiora, et de quibus apud Deum eo maior retributio, quo apud homines minor est gloria. Hinc est quoque quod discipulis de eo quod eis immundi spiritus subiiciebantur gaudentibus Dominus ait: Nolite gaudere quia spiritus subiiciuntur uobis. Gaudete autem quod nomina uestra  scripta sunt in celis . Nos itaque, karissimi nobis, contra spiritualem hostem dimicaturi spiritualibus armis induamur, ut habeamus scutum per fidem, galeam per spem, loricam per caritatem, gladium spiritus quod est uerbum Dei, per predicationem, et lanceam longam, que ad Deum erigatur, et in hostem dirigatur, per deuotam et impretermissam orationem. Super nostrum iumentum sedeamus, ut lasciuiam nostre carnis deprimamus, frenum temperantie et discretionis illi imponamus, ut ab illicitis illud cohibeamus et per uiam equitatis dirigamus. Urgeamus illud calcaribus ieiuniorum et uigiliarum, ne torpescat in exercitatione uirtutum et exhibitione bonorum operum. Simus fortes in bello, et pugnemus cum antiquo serpente, ut regnum  eternum percipiamus. Nemo nostrum in castris uite presentis contra hostes dimicando torpeat, ne regnum eternum superatus amittat. Non enim segniter, sed uiriliter et legitime certanti regni celestis corona reseruatur. Unde pulchre quidam uersificator ait:

Excute torporem, qui celi queris honorem
Non dabitur segni celestis gloria regni.

Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO Lu. In festo beate Marie.

Quasi storax, et galbanus, et ungula, et gutta, et quasi Libanus non incisus uaporaui habitationem  meam, et quasi balsamum non mistum odor meus. Et quasi Terebinthus extendi ramos meos, et rami mei honoris et gratie. Ego quasi uitis fructificaui suauitatem odoris, et flores mei fructus honoris et honestatis . Hec sacrosancta uerba, karissimi, que per Iesum, filium Sirach, in Ecclesiastico de sapientie laudibus elegantissime describuntur, beate et intemerate uirginis Marie preconiis magnificisque uirtutibus conuenienter attribuuntur. Ipsa nimirum celesti sapientie pre ceteris mortalibus plenissime sibi donata per uirtutes rebus hic descriptis figuratas uicit malitiam, obtinuit palmam, habet coronam. Cuius reuera fortitudo et laus Dominus, et factus est ei in salutem, fortitudo in pugna,  laus in uictoria, salus in gloria. Unde rectissime beata uirgo Maria per omnium ora fidelium laudibus sapientie suas potest uirtutes attollere, et sue dignitatis gloriam per uniuersam Ecclesiam commendare. Dicat ergo, dicat, inquam, pre cunctis mortalibus singulariter, dicat excellenter: Quasi storax, et galbanus, et ungula, et gutta: et quasi Libanus non incisus uaporaui habitationem meam. Et quasi balsamum non mistum odor meus, etc. Storax, ut physicorum libri narrant, in potu sumptus raucitatem aufert, uocem clarificat. Unde congrue gratiam diuine laudationis figurat. Quam gratiam beata Maria luculenter habuit, quia per Elizabeth de sua credulitate beatificata laudes Deo decantans ait: Magnificat anima mea Dominum . Quasi storax  itaque fuit, quia uoce a peccati raucitate per supernam gratiam clarificata laudem Dei dignissime decantauit. Galbani quoque fumigatio, sicut eorumdem libri attestantur, reptilia fugat. Reptilia uero turpium cogitationum in humanis cordibus irreptionem apte significant. Quasi galbanus, ergo beata Dei Genitrix ueraciter exstitit, quia de sui cordis aditu, omnis immunde cogitationis irreptionem propulsauit. Ungula, quemadmodum physici tradunt, herba quedam est sicut ungula caballi formata, et ab ipsis ungula caballina nominata. Que, quia frigide nature est, concupiscentie carnalis male blandientis exstinctionem designare potest. Quamobrem beata Maria fuisse uelut ungula bene creditur, que concupiscentie carnalis incendium rore gratie celestis  in se potenter exstinxisse non dubitatur. Gutta omnes inflaturas et tumores pellit, et ob hoc perfecte humilitatis uirtutem conuenienter exprimit. Quam uirtutem sancta Dei Genitrix excellenter habuit, que dum Dei mater ab angelo nominaretur humiliter respondit: Ecce ancilla Domini: fiat mihi secundum uerbum tuum . Et quasi Libanus non incisus. Libanus dealbatio interpretatur. Beata ergo Maria uelut Libanus fuit per candorem castitatis, non incisus per integritatem uirginitatis. Quidam dicunt non incensus, fuit etenim uelut Libanus non incensus, quia flos castitatis eius candidissimus incendio libidinis non est adustus.

Quasi storax, inquit, et galbanus, et ungula, et gutta, quasi Libanus non incisus uaporaui habitationem  meam. Talibus quippe aromatibus gloriosa, et sepe nominata, semperque nominanda, et nulla obliuione tacenda uirgo Maria suam habitationem uaporauit, quia talibus uirtutibus ad pellendum malitie frigus suam sanctam conuersationem inflammauit. Et quasi balsamum non mistum odor meus. Arbor balsamus stipite similis est uiti, foliis similis est rute albidioribus semperque manentibus. Arbor autem balsamus, lignum uero xylobalsamum dicitur, fructus siue semen carpobalsamum. Percussus autem cortex balsami ferreis uncinulis guttam eximii odoris emittit. Quam adulterant oleo cypressino admisto, uel melle. Que si pura fuerit, tantam habet uim, ut cum sol excanduerit, teneri in manu non possit. Odor autem  beate Marie uirginis quasi balsamum non mistum existit, quia eius sanctam et sinceram opinionem, qua terram et celum adimpleuit, nullius infamie fetor corrumpit. Ego quasi terebinthus extendi ramos meos; et rami mei honoris et gratie. Terebinthus est arbor habens resinam omnibus resinis prestantiorem. Unde congrue significat caritatem, de qua dicitur: Adhuc uobis excellentiorem uiam demonstro. Si linguis hominum loquar et angelorum, etc.  Et post pauca: Nunc manent tria hec, fides, spes, caritas. Maior autem horum est caritas. Terebinthus ista erigitur in celum per dilectionem Dei, et dilatat ramos suos in uniuersum mundum per dilectionem proximi. Rami eius sunt aliarum exercitatio uirtutum, et exhibitio bonorum operum. Qui sunt honoris  quia uenerationis, et gratie quia pulchritudinis? Honoris aliis, gratie in semetipsis; fructus eius iucunditas bone conscientie intus coram Deo, folia decor boni exempli foris coram proximo. Beata itaque Maria quasi terebinthus ramos suos extendit, quia caritate plena fuit, Deum super omnia et proximum sicut semetipsam dilexit.

Ego quasi uitis fructificaui suauitatem odoris. uitis florendo fructificat, et eius fructus inebriat. Sic beata Maria per florem sue uirginitatis fructificauit Christum botrum nostre redemptionis, qui suos electos inebriat in mundo uino gratie, in celo uino glorie. Huius uitis fructum siue botrum, id est Christum, botrus ille quem duo uiri exploratores filii Isrel attulerunt in desertum in uecte bene significat.  Ipse namque nobis est fructus uite, quo pascimur, et fundit nobis, sicut iam dictum est, primo uinum gratie, deinde glorie quo inebriamur. Duo autem uiri exploratores prophetas et apostolos figurant, qui secreta patrie celestis Spiritu sancto duce explorauerunt, et Christum nobis per Scripturas suas in hunc mundum attulerunt. Lignum autem uectis lignum designat crucis; et sicut ille qui precedebat ex duobus uiris botrum portantibus botrum post tergum pendentem non uidit in uecte, sic precedens prophetarum cuneus Christum non uidit in cruce; ille autem qui sequebatur botrum uidit, quia chorus apostolorum, qui post ipsum in mundo remansit, et post ipsum de mundo recessit, et presentem eum in carne patientem in cruce conspexit.  Decem exploratores qui prauis sermonibus corda filiorum Isrel ab ingressu terre promissionis auerterunt, infideles Iudeos sub Decalogo legis positos designant, qui celestia promissa per fidem Christi querere detrectant. Duo autem exploratores, qui populum ad eiusdem terre introitum fideliter exhortati sunt, electos Christianos sub duobus preceptis caritatis positos exprimunt, qui celestis patrie iucunditatem introire totis uisceribus concupiscunt. Istius uitis fructus congrue suauitas odoris appellatur, quia per eius aspirationem et predicationem, quia suauis in celis est, a nobis e terra odoratur. Sed is qui nobis nunc est suauitas odoris in mundo, postmodum nobis erit suauitas saporis in  celo, qui nunc est suauitas odoris in fide, tunc erit suauitas saporis in contemplatione; qui nunc est suauitas odoris in spe, tunc erit suauitas saporis in re. uidemus nunc per speculum in enigmate, tunc autem uidebimus facie ad faciem .

Et flores, inquit, mei fructus honoris et honestatis. Flores beate uirginis, id est uirtutes eius, castitas, caritas, humilitas, immarcessibiliter florentes, flores sunt honoris et honestatis, quia Christus fructus eius, qui de uirgine his floribus ornata processit, suis electis honorem et honestatem tribuit in terris, et eisdem se daturum spondet in celis. Beata itaque Dei Genitrix quasi uitis fructificauit, quia Christum uerum botrum, qui nos uino gratie et glorie inebriare non desinit, generauit. Sed   hic fructus est solus, qui sue matri florem non abstulit, sed conseruauit et uenustauit. Ergo beata et intemerata uirgo Maria pre ceteris mortalibus sapientie celestis aromatibus referta fuit quasi storax per clarissimam, id est dignissimam diuine laudis decantationem, quasi galbanus per cuiuslibet immunde cogitationis fugationem, quasi ungula per concupiscentie carnalis exstinctionem, quasi gutta per totius elationis depressionem, quasi Libanus non incisus per candidissime castitatis integritatem, quasi balsamum non mistum per sinceram opinionem, quasi terebinthus per ueram caritatem, quasi uitis per singularem fecunditatem. Quam plurima sunt, fratres, que de his omnibus ad laudem sacre uirginis Marie dici  possent, imo deberent, sed breuitas temporis, et prolixa celebritas diuine laudis diutius his immorari nos prohibent. Sed nec debemus detinere sermone diem, quia sicut sermo opportunus est optimus, sic qui moderatur labia sua, prudentissimus est. Nunc igitur ad nosmetipsos redeamus, et in iis, que dicta sunt beatam Mariam pro uiribus imitari studeamus, ut eius meritis et precibus cum ipsa glorificari ualeamus. Simus et nos quasi storax, clarificata uoce cordium laudem Deo celebrando; quasi galbanus, reptilia cogitationum inutilium deuotis orationibus effumigando; quasi ungula, libidinem carnis exstinguendo; quasi gutta, superbiam cordis subigendo; quasi Libanus, castitatem corporis custodiendo, quasi balsamum, bonam famam circumquaque diffundendo;  quasi terebinthus, Deum super omnia, et proximum sicut nosipsos diligendo. In his omnibus imitemur beatam Mariam sub breuitate temporis, ut cum ipsa gloriari mereamur in diuturnitate eternitatis. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LuI. De anima obediente.

Legimus in ueteris Testamenti pagina de Ruth Moabitide, quod Nemi sue socrui adherens, eiusque preceptis obediens, Booz uiro potenti et diuiti meruit coniugio copulari . Nemi, que interpretatur pulchra, significat doctorem ac pastorem  ecclesiasticum uariis celestis gratie donis non solum exterius, sed et interius decoratum, occulta dedecoris, secundum Apostolum, abdicantem, non ambulantem in astutia, non uerbum Dei adulterantem. Quem propterea femina figurat, quia spiritualem prolem Deo per suam predicationem parere ac nutrire non cessat. Hinc est quod ad Galatas Apostolus scribens ait: Filioli mei, quos iterum parturio, donec formetur Christus in uobis . Ruth, que interpretatur festinans, designat animam sui prelati sanctis monitis festinanter obedientem, nec in eius preceptis exsequendis moras ullas innectentem: scit quod Dominus non tam holocausta uult uel uictimas, quam ut obediatur uoci eius: et quod melior est obedientia quam uictima, et auscultare magis  quam offerre adipem arietum, quoniam quasi peccatum est ariolandi repugnare, et quasi scelus idololatrie nolle acquiescere . Ruth ergo ueraciter et bene festinat, dum obediens anima ad cuncta, que sibi imperantur, siue honorabilia uideantur siue turpia, festinanter aurem inclinat. Sciendum est autem quod obedientia aliquando, si de suo aliquid habet, nulla est; aliquando uero minima, etiamsi suum aliquid non habet. Cum enim locus superior imperatur, obedientie sibi uirtutem euacuat, qui ad hunc proprio desiderio anhelat. Cum autem propria contumelie imperantur, nisi hec ex semetipso animus appetat, obedientia sibi meritum minuit, quia ad hec inuitus descendit. Hinc Moyses principatum populi humiliter recusat .  Paulus audacter dicit: Ego non solum alligari in Ierusalem, sed etiam mori paratus sum .

Ruth itaque propter Nemi terram deosque suos reliquit, dum ueraciter obediens anima doctoris ecclesiastici uerbo uel exemplo prouocata, cuncta terrena et oblectamenta per demones oblata penitus postponit. Et inseparabiliter illi adheret, dum illius doctrine preceptis amicabiliter assensum prebet. Ipsaque per omnem uiam, qua incedit sequitur, dum illum in uitiis declinandis, exercendisque uirtutibus imitatur. Denique cum illo in Bethlehem commoratur, dum intra sanctam Ecclesiam sub eius consilio uel regimine sancte et honeste conuersatur. Booz, qui interpretatur fortitudo Dei, et erat uir potens, et magnarum opum, qui habebat mes ores,  et cuius erat ager, in quo Ruth collegit spicas , Christum significat. Christum enim credimus et confitemur cum Apostolo Dei uirtutem, et Dei sapientiam , qui est uir potens, quia data est ei omnis potestas in celo et in terra . Qui est etiam magnarum opum, quia in ipso sunt omnes thesauri sapientie et scientie absconditi . Ager eius sancta Scriptura est. Qui ager hinc habet hordeum per uetus Testamentum, illic frumentum per Testamentum Nouum. Messores sunt predicatores, qui in hoc agro quotidie sententias metunt, unde fideles animas epulentur, et splendide pascantur. Imperfecti uero et infirmi non manipulos metunt, sed spicas colligunt, quia non maxima, sed minima capiunt. Qui bene a mane  usque ad uesperam, quemadmodum Ruth, in agro stant, quia uiriliter laborant, ut ab ipsa inchoatione ad perfectionem perueniant. Unde et Booz suis messoribus precepit, ut, si uelint cum eis metere, id est maiora inuestigare et capere, non prohibeant, imo et de suis manipulis ex industria tribuant, ut uidelicet etiam de suis sententiis eos non negligenter instruant. Precepit quoque suis messoribus, ut nemo Ruth colligenti spicas molestiam inferret, quia modis omnibus est cauendum ne quis anime bonum incipienti, id est ad fidem, uel ad bonam conuersationem recenter uenienti, scandalum ponat. Hinc est enim quod Saluator ait: Qui susceperit unum paruulum in nomine meo, me suscipit  . Qui autem scandalizauerit unum de pusillis istis, qui in me credunt, expedit ei ut suspendatur mola asinaria in collo eius, et demergatur in profundum maris . Et post pauca: uidete ne contemnatis unum ex his pusillis. Dico autem uobis quoniam angeli eorum semper uident faciem Patris mei; qui in celis est . Pusillus est, qui bonum incipit, et qui necdum in robur uirtutis aut altitudinem perfectionis ascendit. Beatus quoque Paulus de molestia scandali fratribus infirmis non inferenda sic dicit: Hoc iudicate magis, ne ponatis offendiculum fratribus aut scandalum. Et item: Noli cibo tuo perdere illum, pro quo Christus mortuus est . Hinc iterum dicit: Si esca scandalizat fratrem meum, non manducabo carnes in eternum  . Et deinceps: Sine offensione estote Iudeis, et gentibus, et Ecclesie Dei, sicut ego per omnia omnibus placeo, non querens quod mihi utile est, sed quod multis, ut salui fiant . Concessit Booz Ruth, ut cum pueris suis panem comederet, buccellam suam in aceto intingeret, et de aqua que erat ad sarcinulas, dum sitiret, biberet; quia Christus, qui est clementissimus paterfamilias bene tribuit anime recenter conuerse cum suis electis panem sane doctrine, ne deficiat in uia uirtutis et boni operis, et acetum timoris acriter pungentis, de quo scriptum est: Confige timore tuo carnes meas, a iudiciis enim tuis timui ; ne dissoluatur in prosperis, et aquam refrigerantis consolationis, ne frangatur in aduersis. Panis enim sustentat, acetum  pungit, aqua refrigerat.

Si sitieris, inquit, uade ad sarcinulas, et bibe aquas, de quibus pueri bibunt. Notandum de aqua, quod ad sarcinulas requiri iubetur, quia qui sarcine uirtutis exercende et boni operis exhibendi humerum libenter supponit, ipse diuine consolationis refrigerium promeretur. Hinc est quod Psalmista dicit: Secundum multitudinem dolorum meorum in corde meo, consolationes tue letificauerunt animam meam . Et item: In die tribulationis mee Deum exquisiui manibus meis nocte contra eum, et non sum deceptus. Renuit consolari anima mea, consolatione scilicet terrena, memor fui Dei et delectatus sum , accepta uidelicet consolatione diuina.  Quisquis autem a pio onere uirtutis et boni operis se elongat, refrigerio superne consolationis se defraudat. Unde bene de Sapientia dicitur, quod non inuenitur in terra suauiter uiuentium . Ad sarcinulas itaque, id est ad exercitium laboremque uirtutis et boni operis, pergat quisquis aqua sapientie salutaris potari desiderat. Quod autem non sarcinas, sed sarcinulas Booz dicit, concordare uidetur uerbo Dominico, ubi ait: Iugum meum suaue est, et onus meum leue . Et beatus Ioannes: Mandata eius grauia non sunt . Mandata namque diuina, que a reprobis importabilia dicuntur, incipientibus quidem et infirmis aliquantulum grauia sunt, sed perfectis esse leuia comprobantur. Perfecte nempe Deum diligentibus esse ea  leuia Psalmista demonstrat, dicens: uiam mandatorum tuorum cucurri, cum dilatasti cor meum . Habet itaque Ruth cum pueris Booz panem acetum, et aquam, quia uere penitens anima habe cum puris et electis animabus in Christum credentibus panem in eruditione, acetum in increpatione, aquam in uisitatione. Panis iste confert uirtutem sustentationis, acetum salubritatem timoris, aqua refrigerium consolationis. Reliquie ciborum, quas Ruth colligebat, possunt intelligi quedam sacre doctrine uerba minora, que post se perfecti relinquunt, dum maiora et in semetipsis exercent, et aliis distribuunt. Que minora Ruth libenter colligit quia anime esurienti quelibet minima uel etiam amara, magna et dulcia uidentur.

 Non uadas, inquit, ad colligendum in alterum agrum, nec recedas ab hoc loco, sed iungere puellis meis, et ubi messuerint, sequere. Ager alter et alienus est omnis liber hereticorum, in quo Booz dissuadet Ruth spicas colligere, quia Christus admonet animam ad se conuersam prauas hereticorum assertiones non recipere. Que tunc uere puellis eius iungitur, et eas in metendo sequitur, dum sanctis animabus fideliter adherens eas in sacris lectionibus imitatur. Ruth igitur alienigena in agro Booz spicas colligit, dum, peccatrix, sed conuersa, anima uerba Dei studiose legit; et collecta uirga cedit et excutit, dum que legit per solertem meditationem, uerum a falso, uel spiritualem intellectum a littera recte discernit. Collecta denique et excussa in domum portat, dum  que legit et meditatur intra sanctam conuersationem suam effectui boni operis mancipat. Domus enim, in qua quis conuersatur, conuersationem recte significat. Unde et per quemdam Sapientem dicitur: Si non in timore Domini tenueris te. cito subuertetur domus tua , id est bona conuersatio tua. uel certe collectam et excussam messem in domum ferre est lectione et meditatione cognita, probataque bona, per affectum et effectum uirtutis et boni operis intra conscientiam collocare. His itaque peractis cernens Nemi nurum suam magnam apud Booz gratiam inuenisse, dat consilium quo possit adhuc maiorem inuenire, quia unusquisque pastor bonus, dum in anima sibi credita conualuisse Christi  gratiam animaduertit, ut maiorem adhuc apud eum habere gratiam possit, studium impendit. Dicit ergo:

Filia mi, queram tibi requiem, et prouidebo tibi, ut bene sit tibi. Booz iste cuius puellis in agro iuncte es, propinquus noster est, etiam hac nocte aream hordei uentilat. Lauare igitur, et ungere, et indue te cultioribus indumentis, et descende in aream. Non te uideat homo, donec escam, potumque finierit. Quando autem ierit ad dormiendum, nota locum, in quo dormiat ueniesque, et discooperies pallium quo operitur a parte pedum, et proiicies te, et ibi iacebis. Ipse autem dicet tibi quid debeas facere . Nemi pastor ecclesiasticus, Ruth subiectns, Booz Christus, propinquitas bonitas. Hanc etenim propinquitatem non  facit cognatio sanguinis, sed affinitas sanctitatis. Hinc Saluator ait: Quicunque fecerit uoluntatem Patris mei, ipse meus frater, soror, et mater est . Et beatus Ioannes: Quotquot autem receperunt eum, dedit eis potestatem filios Dei fieri, his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Nox est uita presens, dum sub uelamine sacramentorum percepimus celestium gratiam donorum. Nox est, dum nostras conscientias alter alterius non uidemus, sed quid alter de altero cogitet ignoramus. Nox est, quia uidemus per speculum et in enigmate, nondum facie ad faciem, et ambulamus per fidem, nondum per speciem . In hac nocte Booz suam aream uentilat, quia  Christus non tantum Ecclesiam sanctam ab ipsius persecutoribus uel male uiuentibus hominibus, uerum etiam unamquamque fidelem animam a prauis cogitationibus, et a falsa carnalique intelligentia in sacra Scriptura diligenter purgat. Sane anima fidelis et obediens lauatur, dum crebris fletibus a culpe ueteris sordibus emundatur. Hinc Ieremias admonet, dicens: Deduc quasi torrentem lacrymas per diem et noctem, non des tibi requiem, et non taceat pupilla oculi tui . Unguenta sunt dona spiritalia, quia sicut unguentis uulnera siue dolores corporum, sic sacris donis sanantur ac mitigantur uulnera siue dolores animorum. De his donis Apostolus sic dicit: Unicuique datur manifestatio spiritus ad utilitatem . Alii quidem per spiritum  datur sermo sapientie, alii sermo scientie, alteri fides, alii gratia sanitatum, alii operatio uirtutum, alii prophetia, alii discretio spirituum, alii genera linguarum, alii interpretatio sermonum . Et Isaias: Requiescet super eum spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini. Hec dona, fratres, uera sunt unguenta, et eorum perceptio uera est unctio. Sed et uirtutes, que de ipsis donis oriuntur, unguenta non inconuenienter appellantur, quia eorum exercitatio perfecta est unctio, que et uermes in nobis uitiorum consumit, et affectiones peccatis uulneratas sanitati restituit. uestimenta sunt opera. uestimenta cultiora opera precipua, ut sunt sex  opera misericordie, dare panem esurienti, potum sitienti, etc. Et si quis istis circumdatur, quasi mundis uestibus et pretiosis ordonatur.

Ruth igitur post spicarum collectionem et excussionem, lauatur, ungitur, et uestitur, quia fidelis anima, post acceptam in Scripturis per lectionem et meditationem ueritatis cognitionem, et lauatur per compunctionem, et ungitur per spiritualium carismatum emulationem, et uirtutum exercitationem, et uestitur per bonam actionem. His ita compositis in aream descendere, est intra cordis planitiem quemlibet, post accepta beneficia, semetipsum humiliare. Quasi enim supra se est homo per elationem, sed ad se redit, et in se descendit per humiliationem. Est et alia humiliatio, que precedit istam,  sed altera est ad beneficii perceptionem. Ista autem est ad beneficii augmentationem. A parte denique pedum pallium discooperire, et ibi se proiicere siue iacere, est sacramentum nostre redemptionis humiliter inuestigando, considerare, et Christi perpetuam coniunctionem per ipsius incarnationis fidem humiliter et indesinenter postulare. Sed tantam accessionem et familiaritatem nullatenus anima presumat, nisi eum cibo et potu exhilaratum, et in lectum pacis ac quietis collocatum uideat. Cibus Christi siue potus est, ut fiat uoluntas Patris eius. Hinc est quod discipulis suis ait: Ego cibum habeo manducare, quem uos nescitis. Meus cibus est ut faciam uoluntatem eius qui misit me, ut perficiam opus eius . Non igitur anima quelibet Christi sacramentum  discutere, tractare, percipere, uel ab ipso grandia postulare ullatenus audeat, nisi, prius exhibitis sanctis operibus, illum erga se letificatum et pacatum agnoscat. Quid enim communicabit cacabus ad ollam ? Quando enim se colligerint, confringetur. Et Apostolus: Qui manducat et bibit indigne, iudicium sibi manducat et bibit . Hinc cum Moyses post mortem Nadab et Abiu argueret Eleazar et Ithamar de hirco, quem exustum reperit, quod eum non comedissent, respondit ei Aaron: Oblata est hodie uictima pro peccato, et holocaustum coram Domino. Mihi autem accidit quod uides. Quomodo potui comedere eam, aut quomodo placare Dominum, uel sicut quidam legunt, placere Domino in ceremoniis mente lugubri? . Sed et de oratione  scriptum est, quod qui auertit aurem suam ne audiat legem, oratio eius erit exsecrabilis . Quisquis ergo quoquo modo uult ad Deum accedere, uel ab eo quidquam postulare, studeat prius necesse est suam conscientiam coram eo bene operando, et semetipsum humiliando serenare, et per hoc Christum quasi cibo reficere, ac potu exhilarare, et quietum erga se reddere. Cibus tamen et potus, quem Booz sumpsit, non Ruth dantis, sed facultatis ipsius Booz fuit, quia nostra actio Christi est donatio, nec est nostre facultatis, sed gratie celestis; non enim uolentis neque currentis, sed miserentis est Dei . Ipse, inquit, dicet tibi quid debeas facere. Si enim quod noster prelatus precipit nobis, obedienter  facimus, unctio Christi de cetero docet nos de omnibus . Laudat denique Booz Ruth quod non est secuta iuuenes, et Christus laudat animam sibi fideliter appropinquantem, quod non sequitur demones, uel reprobos homines ad prauitatem agiles et leues.

Nunc itaque, carissime nobis, ad nosmetipsos reuertentes, ex his omnibus studeamus ad agnitionem ueritatis erudiri, ad amorem bonitatis inflammari, ad exercitium uirtutis incitari, ad effectum boni operis informari, ad promerendum salutis premium prouocari. Relinquamus terram deosque nostros, nostris antiquis prauitatibus demonumque suggestionibus abrenuntiando; sequamur pastorem nostrum, eum in iis que recte gerit imitando; adhereamus  ei, eum ueraciter amando. Obediamus ei, cuncta que precepit solerter operando. Habitemus cum ipso in Bethlehem, cum ipso in sancta Ecclesia honeste conuersando. In agro Booz spicas colligamus et excutiamus, et in domum nostram feramus, nostri Saluatoris uerba legendo, meditando, et in memoriam, uel nostram conscientiam, ut supra dictum est recondendo; nec in alieno colligamus agro, prauas hereticorum assertiones respuendo. Lauemur deinde nostra crimina deplorando; ungamur dona spiritualia emulando, uirtutesque presertim caritatem secundum Apostolum sectando; uestiamur, sex opera misericordie effectui mancipando. Descendamus denique in aream, nos intra cor nostrum humiliando; discooperiamus a parte pedum pallium  quo operitur, sacramentum nostre redemptionis humili consideratione inuestigando; et illic nos proiiciamus et iaceamus, per finem passionis eius, illi copulari humiliter et absque intermissione postulando. Talibus etenim insistentes promerebimur ab eo, uelut Ruth a Booz, accipere primum quidem tres annone modios per fidem sancte et indiuidue Trinitatis, deinde sex modios per perfectionem totius sanctitatis, tandemque illi copulari nuptiali thalamo in mundo per gustum interne dulcedinis, et in celo per gloriam beatitudinis. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LuII. De quolibet prelato, uel doctore.

 Dixit Booz ad Ruth: Non me abnuo propinquum, sed est alius me propinquior. Si ille uoluerit te iure propinquitatis retinere, bene res acta est. Sin autem ille noluerit, ego te absque dubitatione suscipiam . Ruth, que interpretatur festinans, sanctam Ecclesiam recte figurat, que precepta celitus sibi data tota deuotione complere festinat. Cuius maritus non inconuenienter intelligitur Christus, de quo scriptum est: Qui habet sponsam, sponsus est . Et beatus Apostolus ait: Christus dilexit Ecclesiam, et semetipsum tradidit pro ea, ut illam sanctificaret, mundans eam lauacro aque in uerbo, ut exhiberet ipse sibi gloriosam Ecclesiam, non habentem maculam aut rugam, sed ut sit, sancta et  immaculata . Cui sponse idem sponsus ex eo quodam modo quasi mortuus exstitit ex quo ut homo inter homines uiuere et conuersari desiit. Ex quo, ut ait Apostolus: Humiliauit semetipsum factus obediens usque ad mortem, mortem autem crucis . Christus etenim, licet resurgens ex mortuis, iam non moriatur, et mors illi ultra non dominetur; quod enim uiuit, uiuit Deo . In eo tamen quod in longinquam regionem accipere sibi regnum peregre profectus est, et corporaliter absens est, illi quodam modo mortuus est. Cuius propinquus, imo propinquior Ecclesiasticorum prelatorum cetus est. Quamuis namque cuncti uere Christiani Christi propinqui recte dicantur, sicut ipse testatur, dicens: Quicunque fecerit uoluntatem  Patris mei, ipse meus frater, soror, et mater est , tamen ecclesiastici pastores, ad quorum ministerium pertinet docendo, baptizando, ceterisque sacramentis imbuendo, et confirmando credentes, spirituale semen Christo generare, maxime propinquiores illi existunt. De hoc semine Christi Isaias sic ait: Si posuerit pro peccato animam suam, uidebit semen longeuum, et uoluntas Domini in manu eius dirigetur . Quod semen ne quolibet tempore deficeret, Christi propinquus, id est sanctorum prelatorum chorus, modis omnibus debet predicando precauere. Dum autem sancti doctores predicant, non sibi sed Domino generant, quia in eo quod docendo spiritalem prolem gignunt, non suam, sed Christi laudem querunt. Et quoniam  cuncta que agunt, in gloriam Dei faciunt, ueraciter dicere possunt: Non nobis, Domine, non nobis, sed nomini tuo da gloriam . Qui uidelicet prelati, siue doctores sancti, quasi intus duas habent caligas: per cognitionem ueritatis et amorem uirtutis et duo calceamenta foris apparentia: per uerbum predicationis et exemplum boni operis. Quorum calceamentorum, cui alterum uel utrumque deest, ad suscitandum Christo semen idoneus non est. Ut enim non nostris, sed sanctorum Patrum utamur uerbis, tam uita quam doctrina clarere debet doctor ecclesiasticus. Nam doctrina sine uita arrogantem reddit, uita sine doctrina inutilem facit. Sacerdotis predicatio operibus confirmanda est, ut quod docet uerbo demonstret exemplo. uera  est enim illa doctrina quam uiuendi sequitur forma. Nam nichil turpius est, quam si bonum quod quisque predicat, explere opere negligat. Tunc enim predicatio utiliter profertur, quanto efficaciter adimpletur.

Unusquisque ergo doctor et bone actionis et bone predicationis habere debet studium; nam alterum sine altero non facit profectum. Nam sicut nec doctrina sine uita, sic nec uita sufficit absque doctrina. Sancte nimirum debet quisque prelatus uiuere propter exemplum, et pie docere propter sue administrationis officium, certus quod ipsi sua iustitia non suffragetur, de cuius manu anima subditi penitus exigitur. Quid enim proderit non puniri de  suo qui puniendus est de peccato alieno? Mentior, si hoc Dominus per prophetam sub cuiusdam terroris denuntiatione non loquitur, dicens: Fili hominis, si me dicente ad impium: Morte morieris, non fueris locutus, ut se custodiat impius a uia sua, ipse in iniquitate sua morietur; sanguinem uero eius de manu tua requiram. Sed et si conuersus iustus fecerit iniquitatem, morietur, quia non annuntiasti ei, sanguinem autem eius de manu tua requiram. Si autem tu annuntiaueris iusto, ut non peccet et ille non peccauerit, uiuens uiuet, quia annuntiasti ei et animam tuam liberasti . Liquet ergo quod nec doctrina sine uita, nec uita sine doctrina prelato sufficit, ut spiritualem Christo prolem gignere possit. Quod si alterum deesse contigerit,  melius est e duobus imperfectis rusticitatem habere sanctam quam eloquentiam peccatricem. Quod si utrumque defuerit, non solum ad suscitandum Christo semen inutilis, sed uelut arbor infructuosa terram occupans, sibi quoque commissis noxius erit. Unde sancta Ecclesia talem pastorem qui solo nomine non etiam re, potestate non utilitate preest, merito propinquum Christo non agnoscit. Et coram Booz, id est quolibet ecclesiastico doctore uerbo sapientie et scientie diuite, et uirtutum uigore potente, suscitationem spirituales seminis ad conseruandam perennitatem Christiani nominis humiliter requirit. Est enim doctor ecclesiasticus propinquus Christo gratia doctrine, sed pastor, cui animarum cura commissa est, propinquior est debito et obligatione  pastoralis cure. Quo coram senioribus Bethlehem, id est perfectioribus sancte Ecclesie uiris, reuerenter admonito, ut cura curam sibi iniunctam satagat, dum ille id implere recusat, diuina sepe dispensante gratia, quasi utrumque calceamentum amittit, dum curam regiminis, per quam sanctam Ecclesiam spirituali prole fecundare debuerat, dimittit, et ecclesiasticus doctor utrumque calceamentum accipit, dum eius loco subrogatus, uerbo et exemplo sanctam Ecclesiam, ut ad honorem Christi spirituali semine fecundetur, incessanter instruit. Sic logo Iude, Mathiam apostolorum senatus substituit, et loco Iudeorum plenitudo gentium subintrauit, sicut ipse Dominus Iudeis ait: Auferetur a uobis regnum Dei, et dabitur genti facienti fructus eius  . Hinc est quod episcopo Philadelphie dicitur: Tene quod habes, ut nemo accipiat coronam tuam . Hinc est etiam quod episcopo Ephesi dicitur: Habeo aduersum te pauca, quod caritatem tuam primam reliquisti. Memor esto unde excideris, et age penitentiam, et prima opera fac. Sin autem, ueniam tibi cibo et mouebo candelabrum tuum de loco suo . Candelabrum namque cuiuslibet reprobi pastoris de loco suo mouetur, dum ecclesiastica dignitas illi collata, exigentibus peccatis eius uelut inutili et indigno aufertur, et ad alterum transfertur, et illi uelut digno te fructuoso confertur. Quod crebro fieri uidemus, ut uidelicet, reprobis de sua statione propulsatis, alii loco eorum substituantur, per quos ecclesiastica iura secundum debitum  exerceantur.

Talis denique pastor merito discalceatus uocatur, dum munimento uerbi et exempli, quantum ad ecclesiasticum spectat ministerium, spoliatur, et utriusque merito premioque denudatur. Qui dum sue uitiositatis familiam generare et protelare diligit, calceamenta predicationis et operationis, quibus suos in preparationem Euangelii pacis munire debuit, alteri relinquit. Sed, utinam! secundum imprecationem Psalmiste: Fiant nati eius in interitum, in generatione una deleatur nomen eius . Cuncta uero, que fuerunt defuncti, in possessionem priuilegio eius utentis transeunt, quia presertim sancti et perfecti rectores animarum opera que  Christus fecit, et ipsi faciunt, et maiora horum faciunt. Que tamen omnia, secundum quod de parte agri Elimelech uendenda datur intelligi, emunt, dum suis rebus ac uoluntatibus abrenuntiant, ut diuine uoluntati obediant. Hinc est quod beatus Petrus Domino dixit: Ecce nos reliquimus omnia, et secuti sumus te. Sic et negotiator prudens inuenta una pretiosa margarita, dedit omnia sua, et comparauit eam . Dixerunt maiores natu Bethlehem ad Booz: Faciat Deus hanc mulierem, que ingreditur domum tuam, sicut Rachel et Liam, que edificauerunt domum Isrel . Seniores Bethlehem pro Ruth Booz orant, quia perfecti quique in sancta Ecclesia prelatum ecclesiasticum et totam congregationem illi commissam continuis  orationibus adiuuant. Et quemadmodum Rachel et Lia edificauerunt domum Isrel, ita Ruth domum Booz edificat, dum sancta congregatio fideli commissa prelato, et eius ministerio spiritali semine fecundata, spiritalem illi sobolem, uiros scilicet spiritales, alios in contemplatione quietos, alios in actione laboriosos, multiplicat. Et est in exemplum uirtutis in Ephrata, dum eius obedientia claret in uniuersali Ecclesia. Et habet celebre nomen in Bethlehem, dum per uniuersam Ecclesiam celebrem aspergit opinionem. Domus denique Booz de semine, quod illi Dominus ex ea dat, fit sicut domus Phares, quem Thamar peperit Iude; dum plerique ex ea eius predicatione geniti, a peccatis pristinis amaritudine saluberrime confessionis purgati, ac  deinde dono precipue scientie et uirtutis a multis aliis diuisi, culmine nonnunquam ecclesiastici regiminis merentur exaltari. Thamar enim interpretatur amaritudo, Iudas confitens, Phares diuisio. Et in hoc progenies Phares, quem Thamar peperit, inde longe ab aliis tribubus filiorum Isrel diuisa exstitit, quod ex ea regalis dignitas processit, sicut et in libro Ruth declaratur, ubi scriptum est: Phares genuit Esron, Esron genuit Aram, Aram genuit Aminadab, Aminadab genuit Naasson, Naasson genuit Salmon, Salmon genuit Booz, Booz genuit Obed, scilicet ex Ruth, Obed genuit Isai [Iesse], Isai [Iesse] genuit Dauid regem.

Nunc ergo, karissimi, ad nosmetipsos reuertentes  istum spiritualem Booz semper nobis preesse desideremus, et illum inutilem propinquum super nos regnare formidemus. Quando bonus pastor Ecclesie datur, ex dono Dei est. Quando autem reprobus preest, peccatis hominum exigentibus est, quia Deus super gentem et super omnes homines regnare facit hominem hypocritam propter peccata populi . Non est ergo iudicandus a plebe rector inordinatus, dum magis nouerint populi sui fuisse meriti peruersi regimen suscepisse pontificis. Nam pro meritis plebium disponitur a Deo uita rectorum, exemplo Dauid peccantis, ad comparationem principum qui ex merito plebis preuaricantur. Quod si a fide exorbitauerit rector, tunc a subditis arguendus est. Pro moribus uero reprobis tolerandus,  magis quam distringendus a plebe est. Nunc ergo, karissimi nobis, huiusmodi prelatos in his que inordinate gerunt, temere lacerare non presumamus. Et secundum beati Gregorii sententiam, nemo nostrum, etiam iniuste ligatus, sui pastoris sententiam temere reprehendat, ne, etsi iniuste ligatus sit, tumide reprehensionis superbia, culpa, que non erat, fiat. Si autem uerum Booz uiderimus spiritale semen ad propagandum nomen Christi uerbo predicationis, et exemplo boni operis sollicite suscitare, gaudeamus. Et nos ipsi bene uiuendo, et alter alterum admonendo, consortes illi esse in merito studeamus, ut illi consortes in premio fieri mereamur. Quod nobis prestare dignetur Dominus noster iehsu Christus, qui est secundum omnia  Deus benedictus in secula. Amen.



SERMO LuIII. Quod significent necessaria uite humane.

In Ecclesiastico legimus quod eiusdem libri auctor, de necessariis humane uite rebus faciens mentionem, dicit: Initium necessarie rei uite hominis, aqua, ignis, et ferrum, lac et panis similagineus, et mel, et botrus uue, et oleum, et uestimentum , et sicut alibi, quibusdam ex his positis, addit, domus protegens turpitudinem; superius quippe quodam loco dixerat: Initium uite hominis aqua, et panis, et uestimentum, et domus protegens turpitudinem . Hic nunc addit plura alia, et quedam prioribus dulciora et suauiora, et gratiora, ut est lac, mel, botrus, oleum, quia multiplicata  secundum incrementum temporis infirmitatis humane miseria, oportuit etiam ut multiplicarentur eius necessaria. Et dum creuit infirmitas, creuit consequenter et necessitas. Est autem necessitas, sine qua quid esse non potest; sed quia hec fecit, deinde secundum ea que carni sunt necessaria, nos ea tunc ad spiritum uertamus, et, ad nostre mortalitatis informationem, quomodo spiritaliter intelligi possint requiramus. Aqua in sacra Scriptura gratiam compunctionis, fletuumque quandoque significat. Sunt autem duo compunctionis genera, per aquam in deserto de petra bis productam figurata: unum, quod ex dolore culpe et timore pene nascitur; alterum, quod ex consideratione perceptorum  celestium donorum et amore diuino generatur. Que duo compunctionis genera per Isaiam prophetam manifeste distinguuntur, ubi ait: Et erit omnis, qui relictus fuerit in Sion, et residuus in Ierusalem, sanctus uocabitur, qui scriptus est in uita in Ierusalem: Si abluerit Dominus sordem filiarum Sion, et sanguinem Ierusalem lauerit spiritu iudicii et spiritu ardoris . Per spiritum enim iudicii designatur compunctio, que nascitur ex timore; per spiritum ardoris, compunctio, que nascitur ex amore. Diuinum quippe iudicium infert timorem, diuinus autem ardor confert amorem. Sicut autem compunctionis, sic et peccati duo uidentur esse genera; unum in carne, alterum in spiritu; id est unum carnale, alterum spirituale. In carne luxuria, in spiritu malitia. Luxuria  est macula, malitia ruga. Per sordem exprimitur macula luxurie. Per sanguinem ruga malitie. Quod uero per sanguinem malitia cordis exprimitur, aperte monstratur, ubi dicitur de remedio eius. Hinc Ieremias ait: Laua a malitia cor tuum, Ierusalem, ut salua fias. Usquequo morabuntur in te cogitationes noxie?  Sane spiritus iudicii, lauat sordem, dum homo in his que illi secundum luxuriam dulcia fuerant, timore diuini percussus iudicii sibimet amarescit. Et spiritus ardoris abluit sanguinem, dum in his, in quibus erga proximum amarus exstiterat, celestis amoris ardore tactus, intrinsecus erga eumdem suauiter edulcescit. Gratia ergo compunctionis omnia peccata siue carnalia siue spiritualia lauat, quia spiritus iudicii sordem, et spiritus ardoris sanguinem  emundat.

Quamuis autem hec ita distinguamus, ut spiritu iudicii sordem, spiritu ardoris sanguinem lauari dicamus, utrumque tamen utrobique operari, id est sordem sanguinemque mundare intelligere debemus. Timor quippe et amor, qui iustificandis peccatoribus per Spiritum sanctum infunduntur, ita sibi cooperantur, ut siue sint carnalia siue spiritalia peccata, timore precedente, amore sequente efficaciter abluantur. Et quia ueram compunctionem manifestum est comitari ueram confessionem, congrue postquam aquam necessariam dixit, statim et ignem esse necessarium adiunxit. Ignis nempe confessionem significat, quia ignis rubet, et confessio uerecundie ruborem habet. Unde Paulus ait: Quem  fructum habuistis tunc in his in quibus nunc erubescitis?  Possumus quoque per ignem satisfactionis laborem, ut sunt ieiunia et cetera talia, figurare. Cuius laboris ignis quoscunque in presenti seculo perfecte cremando purgat, eos in sequenti seculo infernalis uel purgatorius ignis minime cruciat. Huius ignis et huius aque Psalmista luculenter fructum exprimit, ubi dicit. Transiuimus per ignem et eduxisti nos in refrigerium . Per aquam enim et ignem transimus, et in refrigerium ducimur, cum, per compunctionem et confessionem siue etiam satisfactionem purgati, ab angustia doloris et timoris, quam pro peccatis nostris patiebamur, requiescimus. Cuius refrigerii iucunditatem ille solus  ueraciter nouit, qui hanc experiri gratia largiente diuina promeruit.

Et ferrum. Per ferrum, quando in bona significatione ponitur, recte uirtus seueritatis intelligitur. Post aquam ergo et ignem, ferrum nobis dicit necessarium, quia postquam flendo, confitendo, uel etiam satisfaciendo malis perpetratis abrenuntiamus, nisi magne seueritatis gladio tentationum blandimentis per hostem antiquum grauius solito contra nos seuientibus resistamus, ad mala, que reliqueramus, uel certe ad grauiora peccata, uisco illecebrarum rapti, cito reducimur, et fiunt tunc nouissima nostra peiora prioribus , septem spiritibus illo, qui prius nos possederat, spiritu nequioribus in nos cum illo ingressis et inhabitantibus.  Unde necesse est ut magne seueritatis animaduersione caput hostis antiqui in his assultibus conteramus, et ad petram eius paruulos allidamus. Et lac et panis. Sicut ex diuersis Scripturarum locis intelligimus, per lac doctrinam inchoantibus, per panem doctrinam perfectis exhibenda conuenienter accipimus. Unde de hoc lacte B. Petrus ad eos qui nuper crediderant ait: Sicut modo geniti infantes rationabiles, sine dolo lac concupiscite, ut in eo crescatis in salutem . Et B. Paulus ad Corinthios: Non potui uobis loqui tanquam spiritalibus, sed quasi carnalibus; tanquam paruulis in Christo lac uobis potum dedi, non escam . Hinc Hebreos redarguens, ait: Cum deberetis magistri esse propter tempus, rursus indigetis ut doceamini que sint elementa  exordii sermonum Dei, et facti estis, quibus lacte opus sit, non solido cibo. Omnis enim, qui lactis particeps, expers est sermonis iustitie. Paruulus enim est . De pane autem statim subiunxit. Perfectorum autem est solidus cibus, qui pro consuetudine exercitatos habent sensus ad discretionem boni ac mali . Et idem ad Corinthios dicit: Sapientiam autem loquimur inter perfectos . Simplex ergo doctrina incipientibus uelut lac paruulis, et profunda et multiplex necessaria est perfectis quasi panis adultis. Et notandum quod, cum dixisset panis, addidit similagineus, quia, ablato furfure littere, dispensatur perfectis simila spiritalis intelligentie. Post aquam ergo, ignem et ferrum, lac cum pane dicit esse necessarium, ut athletam Christi, quem  aqua et ignis a culpa preterita exhibent mundum ac purgatum, quemque ferrum armat contra hostis antiqui mortiferum blandimentum, hunc lac cum pane ad exercitium uirtutum, et bonorum effectum operum reddat robustum.

Et mel et botrus uue. Solet diuina pietas de infidelitate ad fidem, siue de culpa ad penitentiam conuersis, antequam, accepta ueritatis cognitione, laboriosum uirtutum et bonorum operum exercitium ingrediantur, aliquid interne dulcedinis et consolationis dispensare, ac per hoc ad spiritale meritum meritique premium eos efficaciter prouocare. Hinc est quod B. Petrus, dum nuper conuersos ad fidem ad salutem obtinendam crescere commoneret, ait:  Si tamen gustastis quoniam suauis est Dominus . Hinc per Iob ad Dominum de homine per diuinam gratiam magnificando dicitur: uisitas eum diluculo, et subito probas illum . Diluculo quippe Dominus hominem uisitat, et subito illum probat, dum in principio conuersionis uel conuersationis eius, quid sit interne dulcedinis sapor ac superne consolationis gustus misericorditer illi demonstrat; ac statim illum fornace perfectionis uite, uelut figulus fictile uas, tentat, ut per hoc homini innotescat quantum proficiat. De hac tentatione siue probatione scriptum est: uasa figuli probat fornax, et homines iustos tentatio tribulationis . Tribulatio autem iustorum in exercendis uirtutibus et exhibendis bonis operibus consistit. De hac tentatione  uel probatione iustorum scriptum est: Deus tentauit eos, et inuenit illos dignos se. Tanquam aurum in fornace probauit, et quasi holocausta hostie accepit eos . Dominus ergo diluculo suum electum, sicut diximus, uisitat per consolationem, sed subito probat per exercitationem. Et hinc item scriptum est: Exitus matutini, et uespere delectabis . Exitus etenim matutini et uespere Dominus delectat, quia principium bone conuersationis consolatione, et finem retributione letificat. Medium autem diei, non tam delectationi quam feruido accommodat estui, dum medium meriti non tam consolationi quam districte mancipat probationi. Quia ergo Dominus, ante districtionem probationis, nonnunquam infundit anime suauitatem sue consolationis,  recte post illa que superius posuit, mel et botrum ad necessitatem pertinere dixit: Mel nimirum, quod dulcem saporem habet, et botrus, qui uinum, quod inebriat, continet, internam dulcedinem, spiritualemque consolationem figurare possunt. Sed diligenter est attendendum quod non ait fauus, sed mel, et quod non dixit uinum, sed botrus et ipsum uue. Duo namque uidentur esse consolationum genera: unum scilicet quod absque integumentis nobis infunditur, alterum quod quasi quibusdam inuolumentis atque folliculis, ut ita dicam, sacratarum rerum aut aliorum huiusmodi quodammodo mediantibus donatur. Primum ergo per mel, secundum per botrum figurari potest. Aliter: per mel possumus intelligere quamlibet etiam minimam spiritualem  dulcedinem intrinsecus suauiter sapientem; per botrum maiorem consolationem mentem fortiter inebriantem. Qui botrus apte dicitur uue, que ad bonos, non labrusce, que ad malos pertinet, de quorum uua, siue botro, uel etiam uino scriptum est: Uua eorum uua fellis, et botrus amarissimus. Fel draconum uinum eorum, et uenenum aspidum insanabile . Sicut ergo per aquam compunctionis, et ignem confessionis, uel etiam satisfactionis unusquisque conuersus a culpa emundatur et purgatur, et sicut ferrum seueritatis contra demonum per carnis desideria male blandientium impetum armatur, et quemadmodum lacte et pane doctrine ad exercitium uirtutum et bonorum operum enutritur  et roboratur, sic melle et botro interne dulcedinis et consolationis ad celeste gaudium etiam per tristitiam et amaritudinem promerendum mirabiliter prouocatur. Nec dubitat per amarum presentis mali poculum ad superni iucunditatem boni pertransire, dum illi datum est eiusdem botri uel tenues guttas pregustare.

Et oleum, et uestimentum. Quid per oleum, nisi uirtutem caritatis? et quid per uestimentum melius quam necessitatem boni operis intelligimus? Olei nempe natura cunctis, quibus immiscetur, solet supernatare liquoribus. Et Apostolus de caritate locuturus: Adhuc, inquit, excellentiorem uobis uiam demonstro. Si linguis hominum loquar et angelorum, etc. . Per oleum ergo recte caritas,  et non tantum caritas uerum et aliarum uirtutum comprehenditur et significatur uniuersitas. Lege uerba Apostoli que sequuntur id quod supra posuimus, et inuenies quod caritas alias uirtutes continet, et quidquid sine caritate est, ad obtinendam eternam uitam minime ualet. Bene igitur auctor iste hoc in loco de uirtutibus locuturus posuit per oleum quod caritas significatur, quia per eam ceterarum uirtutum uniuersitas figuratur. Ipsa ergo uere est oleum, quia in aliis uirtutibus, id est humilitate, patientia, abstinentia, continentia, aliquid nonnunquam per asperitatem nos terret, caritas uero per suam suauitatem nos demulcet; ipsa enim totum sua dulcedine mitigat, condit, et lenit. Per uestimentum designatur opus bonum, quia sicut necessarium  est corpori uestimentum, sic necessarium est anime opus bonum; et quemadmodum foris uestimentum nos circumdat, sic opus bonum coram proximo nos honestat. Et domus, inquit, protegens turpitudinem. Per domum, ut alibi diximus, conuersatio designatur, eo quod in illa quisque conuersatur. Domus autem turpitudinem protegit, dum bona conuersatio culpam ab oculis diuinis abscondit. Ad huius constructionem domus pertinet omnis exercitatio uirtutum, exhibitio bonorum operum, disciplina morum. Ad ultimum ergo domum posuit, postquam totum laboris nostri fructum perfecte comprehendit.

Necessarium nobis est itaque, karissimi, ut habeamus  aquam per compunctionem, ignem per confessionem et satisfactionem ferrum per seueritatem, lac et panem per sanam doctrinam, mel et botrum per consolationem diuinam, oleum et uestimentum per uirtutem et operationem, domum per bonam conuersationem. Duo autem quedam sunt omnibus cum his necessaria, iustitia et gloria. Iustitia in mundo, gloria in celo; iustitia in merito, gloria in premio. Iustitia spiritalis uite facit inchoationem, gloria consummationem. Qui ergo principium habere negligit, finem quomodo habebit? Per iustitiam itur, per gloriam peruenitur. Laboremus igitur, fratres, iustitiam habere, ut per ipsam mereamur gloriam possidere. Quod nobis prestare dignetur iehsu Christus Dominus noster, qui est benedictus  Deus in secula. Amen.



SERMO LIX. De Absalon significante Iudeos, et de Dauid significante Christum, hoc est de his que passus est Christus.

In libro Regum secundo legimus Absalon Dauid, patrem suum, crudeliter persecutum esse, ipsumque Dauid, trans Iordanem fugatum, a tribus uiris regionis illius cibo potuque sustentatum ac muneribus honoratum  Significat autem Absalon pulcher et nobilis populum Iudaicum, legalibus preceptis et ceremoniis decoratum, regno, sacerdotio, templo nobilitum, et propter hoc per nimiam superbiam super semetipsum eleuatum. Dauid uero, qui erat rufus, pulcher, fortis, Christum significat, qui est rufus per passionem carnis, pulcher  per gloriam diuinitatis, fortis per potentiam maiestatis. Quem propheta quoque iussu diuino in regem quondam unxerat, quia Deus per hunc unguendum ab antiquo uoce prophetica prenuntiauerat. Dauid a grege pecorum translatus est ad regimen hominum, et Christus ab ouili Iudeorum translatus ad regnum gentium. Dauid interfecit Goliam Philistheum, Christus diabolum. Dauid persecutorem habuit Saul, regem reprobum; Christus diabolum. Absalon itaque significat populum Iudaicum; Dauid, Christum. Absalon persecutus est Dauid patrem suum, populus Iudaicus, Christum. Hinc est quod Isaias ait: Filios enutriui et exaltaui, ipsi autem spreuerunt me . Semei Dauid maledixit, sed Dauid ei non respondit; et Christus, cum malediceretur, non comminabatur.  Siba, derelicto Miphiboseth domino suo claudo, Dauid cum cibo et potu secutus est, ut eius homines reficeret; et Paulus, uniuersitate Phariseorum, que a semitis iustitie claudicabat, derelicta, cui in persecutione sanctorum seruierat, Christum secutus est, ut eius fideles doctrina et consolatione satiaret. Tua sunt, inquit Dauid Sibe, omnia que fuerant Miphiboseth; et Christus plenitudinem sapientie, quam perfidis Phariseis abstulit, Paulo concessit. Absalon concubinas Dauid ab ipso relictas uiolauit; et Iudaicorum cetus doctorum, qui regimen populi specialiter usurpauit, animas a Christo derelictas, legem carnaliter docendo, corrumpere non desinit. Ionathas et Achimaas, qui Dauid, ut Iordanem transiret, nuntiauerunt, patriarchas et prophetas  significant, qui figuris et oraculis Christum Iudeam relicturum, et ad gentes transiturum predixerunt. Dauid, Absalone se persequente, Iudeam deseruit et ad gentes trans Iordanem fugit; et Christus, Iudeis eius apostolos persequentibus, derelicta Iudea, in apostolis ad gentes transiuit. Et hoc est quod Paulus ipsis Iudeis ait: uobis oportebat primum loqui uerbum Dei, sed quoniam repellitis illud, et indignos uos iudicatis eterne uite, ecce conuertimur ad gentes . Dauid trans Iordanem plures ex filiis Isrel secuti sunt; et postquam Euangelium cepit predicari gentibus, multi ex Iudeis in Christum crediderunt. Achitophel, qui interpretatur fratris ruina, Iudam exprimit, qui de ruina Christi  egit, et Iudeis aduersus Christum consilium dedit, et uterque suspendio interiit. Absalon Dauid trans Iordanem persequitur; et iudaica perfidia non tantum in se, uerum etiam in gentibus fidem Christi destruere conatur. Dauid trans Iordanem a tribus uiris honoratur diuersis muneribus; et Christus in gentibus fidem sancte Trinitatis suscipientibus glorificatur diuersis uirtutibus et bonis operibus. Dauid namque trans Iordanem muneribus honoratum libri Regum historia refert, dicens: Cum uenisset Dauid in castra, Sobi filius Naas de Rabbath filiorum Ammon, et Machir filius Ammihel de Lodabar, et Berzellai Galaadites de Rogelim, obtulerunt ei stratoria, et tapetia, et uasa fictilia, frumentum, et hordeum, et farinam polentam, et fabam;  et lentem, et frixum oleo cicer, et mel, et butyrum, oues et pingues uitulos; dederuntque Dauid et populo qui cum eo erat ad uescendum.

In his omnibus operosa deuotio conuerse gentilitatis declaratur. uerum in his, que ad cibum pertinent, sacre doctrine pastus et consolatio presertim exprimitur. In uasis autem fictilibus bona opera, et quedam uirtutes figurantur, que in fine cum uenerit quod perfectum est, et euacuabitur quod ex parte est, frangentur ac destruentur, Apostolo testante, qui ait: Siue prophetie euacuabuntur, siue lingue cessabunt, siue scientia destruetur . In cuius rei consideratione Psalmista admirando uidetur exclamare, dicens: uenite, et uidete opera Domini, que posuit prodigia super terram  , id est naturam humanam, quam constat esse terrenam. Auferens bella usque ad finem terre, arcum conteret, et confringet arma, et scuta comburet igni  Dominus etenim bella usque ad finem terre auferet, quando in fine uite omnes tentationes usquequaque cessare faciet; arcum quoque conteret et confringet arma, et scuta comburet igni, quando predicationem, sacramenta, opera, uirtutes quasdam, scilicet fidem, spem, prophetiam, linguas, scientiam immediata claritate sue uisionis et plenissima perfectione caritatis euacuabit. In stratoriis uero et tapetibus, que ad ornatum pertinent, ecclesiastici ornatus decor congrue significatur. Illi itaque qui Dauid trans Iordanem suis muneribus  honorauerunt, designant eos qui ex gentibus, fidem Christi habentes, fidele seruitium illi quotidie impendunt. Qui autem Dauid ex Iudea sequi contempserunt, Iudeos qui, fidem Christi spernentes, ab eius semitis per infidelitatem exorbitauerunt, patenter exprimunt. Quorum typum Miphiboseth claudus solus tunc gessit, quem Dauid a suo comitatu remansisse solum redarguit. Hinc est quod Christus ipse per Psalmistam cecinit, dicens: Eripies me de contradictionibus populi, constitues me in caput gentium. Populus, quem non cognoui, seruiuit mihi; in auditu auris obediuit mihi. Filii alieni mentiti sunt mihi, filii alieni inueterati sunt, et claudicauerunt a semitis suis . Sane qui cum Dauid exierunt, et cum eo Iordanem transierunt,  apostolos et primitiue Ecclesie ex Iudeis conuerse fideles exprimunt, qui, iudaica persecutione de Iudea pulsi, ad gentes transire sunt coacti.

Igitur considerato Dauid populo suo constituit super eum tribunos, et centuriones, et dedit tertiam partem populi sub manu Ioab, et tertiam partem sub manu Abisai, et tertiam partem sub manu Ethai, qui erat de Geth. Dauid trans Iordanem populum suum considerauit, quia Christus suos fideles in mentibus multiplicari uidit. Tribunos autem et centuriones super eum constituit, quia primum in Ecclesia posuit apostolos, secundo prophetas, tertio doctores, deinde uirtutes, exinde gratias curationum, opitulationes, gubernationes, genera linguarum . Est diligenter attendendum quod nec plus, nec minus quam tres principes super populum Dei constituuntur. Et unaqueque pars populi tertia nominatur, ut quod prelati et subiecti sancte Trinitatis cultores esse debeant manifeste significetur. Dauid in hoc bello suis in urbe est presidio, nec cum eis exiens corporaliter pugnat, quia Christus nunc cum suis fidelibus ore proprio contra perfidos minime disputat, sed in urbe celesti residens Patrem pro suis interpellat. In hoc bello et Absalon et multi, qui cum eo sunt, moriuntur, quia et perfidus Iudeorum populus, et quicunque cum illo regnum Christi expugnare conantur, nisi resipiscant, eterna morte puniuntur. Et id apertissime designatur, ubi Absalon interfectus in foueam grandem  proiectus memoratur: fouea quippe grandis infernus est. Absalon autem inter celum et terram in quercu pendet, quia populus Iudaicus, contra Christum eleuatus, nec terram antiquitus sibi concessam, nec celum habet. Quercus etenim, que est arbor ardua et inflexibilis, superbiam recte significat. Que quercus grandis ibidem et condensa fuisse dicitur, quia Iudeorum superbia et grandis per sui estimationem, et condensa per cecitatem comprobatur. Mulus uero, cui Absalon insidebat, carnalem et infructuosam legis obseruantiam figurat. Qui uero pertransiit Absalon suspenso, quia, Iudaico populo in sua superbia perseuerante, lex per gratiam finem accepit. Cuius superflua cesaries capitis superstitionem recte designat Iudaice estimationis.  Tribus denique lanceis Absalon perimitur, quia ex fide sancte Trinitatis, quam odit et respuit populus ille, damnatur. Per Ioab quilibet perfectus doctor designatur. Per decem iuuenes armigeros eius, qui post illum Absalon percusserunt, cetus discipulorum eius in scientia Decalogi robustus exprimitur. Omnes ergo Absalon ad mortem uulnerant, qui predictum populum pro sua infidelitate morte perpetua feriendum denuntiant. Porro quicunque ex populo Isrel euaserunt, et Dauid regi suo postea reconciliati sunt, reliquias, que postquam plenitudino gentium intrauerit, salue fient, patenter exprimunt. Dauid mortem Absalon deplorauit, et Christus super gentem illam, quam pro sua perfidia perituram  agnouit, fleuit, dicens: Quia si cognouisses et tu, etc. . Dauid suum filium sibi reseruari uoluit; et Christus presertim Iudeos, ad quos primum specialiter missus est, ad agnitionem ueritatis uenire concupiuit.

His itaque secundum allegoriam discussis, ad tropologiam redeamus, ut sicut que nos ad scientiam instruant diximus, ita deinceps que informent ad iustitiam requiramus. Scientia quippe minime prodest, cui iustitia comes non est. Modis igitur omnibus caueamus, ne cum perfidis uel non bene credendo uel male agendo pereamus, sed cum Sobi, Machir, Berzellai, id est, cum uere fidelibus Christo fidele seruitium exhibeamus. Offeramus illi stratoria, tapetia, etc. Per stratoria, que Spiritus sanctus hoc  in loco primum posuit, quietem contemplationis interne nobis significauit. Primum ergo posuit, quod pre ceteris diligit. Unde Psalmista: Diligit Dominus portas Sion super omnia tabernacula Iacob . Dominus etenim portas Sion super omnia tabernacula Iacob diligit, quia etiam ipsum initium superne contemplationis omnibus operibus bone conuersationis iusti amando anteponit; per Sion, namque intelligitur superna contemplatio, per portas Sion eiusdem contemplationis inchoatio. Per Iacob effector boni operis; per tabernacula, quelibet fabrica bone conuersationis. Sic et tapetia, quia domum, in qua extenduntur ornatum reddunt, sancte conuersationis honestatem figurare possunt. uasa fictilia nostra fragilia significant corpora, que tunc  Christo offerimus, cum eius obsequiis ea mancipamus.

Frumentum, et hordeum, et farinam polentam, id est puram farinam. Per frumentum Testamentum Nouum, per hordeum uetus Testamentum intelligitur. Per farinam polentam, spiritalis utriusque intelligentia patenter exprimitur. Frumentum itaque, hordeum, farinam polentam Christo offerimus, dum utrumque Testamentum, et secundum litteram et secundum spiritalem intelligentiam legendo, meditando, loquendo, operando fideliter pro amore eius, dispensamus.

Et fabam, et lentem, et frixum cicer. Quod in Euangelio post panes pisces, hoc in loco post frumentum, hordeum et farinam predicta legumina possunt  intelligi. Per frumentum nempe, hordeum, et farinam, sicut ibi per panes, sacre Scripture precepta; et per fabam, lentem, cicer in hoc loco, sicut ibi per pisces, sanctorum Patrum designari possunt exempla. Et apte, siue in Euangelio post panes pisces, siue in hoc loco post frumentum hordeum et farinam, legumina ponuntur, quia sicut illa utraque corporalia sumimus ad sustentationem corporum, sic cum sacre Scripture uerbis etiam iustorum exemplis utimur ad nostrarum iustificationem animarum. Preceptis pascimur obedienter ea operando; exemplis pascimur ea humiliter imitando. Et fabam, inquit, et lentem, et frixum cicer. Fabam lente maiorem, et lentem faba minorem non ignoramus. Per fabam ergo exempla maiora. Per lentem  uero exempla sanctorum minora conuenienter intelligimus. Per frixum autem cicer, sola sanctorum martyrum passio debere figurari uidetur: humana quippe caro tunc frigitur, cum passionis angustia cruciatur. Frumentum ergo, hordeum, farinam Christo damus, cum precepta eius, que in Scripturis continentur operamur. Fabam, lentem, cicer frixum, illi damus, cum exempla sanctorum eius imitamur.

Et mel, et butyrum, et oues, et pingues uitulos. Mel est dulce, butyrum pingue, ouis animal innocens, uitulus obediens. uitulus enim quandiu uitulus est, agitur facile quamuis secundum nutum minantis. Per mel itaque intelligimus dulcedinem cordis internam, per butyrum caritatem fraternam, per oues  innocentiam, per uitulos pingues obedientiam affectuosam. Mel ergo, butyrum, oues, uitulos Christo damus, cum per uirtutes his designatas illi ueraciter seruimus. Demus, karissimi nobis, munera mystica, que dicta sunt: demus, inquam, Christo, illi fideliter seruiendo in mundo, ut ab ipso remunerari mereamur in celo. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LX. De omnibus sanctis.

Christus iehsu Saluator noster, dilectissimi, sancte uniuersalis Ecclesie sponsus, eiusdem sponse sue uarium multiplicemque fructum in Canticis canticorum eleganter laudat, ut eam ad potiora per  laudem prouocet et accendat. Dicit ergo quodam loco sic: Hortus conclusus es, soror mea sponsa, hortus conclusus fons signatus. Emissiones tue, paradisus malorum punicorum cum pomorum fructibus. Cyperi cum nardo, nardus cum croco, fistula et cinnamomum cum uniuersis lignis Libani. Myrrha et ale cum uniuersis primis unguentis . In his enim omnibus per sponsum sponse bonum eleganter commendatur, et sponse sponsus congaudet et congratulatur. Ipsa uero sancta Ecclesia in ipsis Canticis canticorum diuersis nominibus appellatur. Aliquando quippe uocatur sponsa, aliquando amica, aliquando soror, aliquando columba, aliquando pulchra siue formosa. Ipsa nimirum sponsa est fide, amica dilectione, soror celestis hereditatis participatione,  columba simplicitate, formosa decore iustitie. Hortus conclusus es, soror mea sponsa, hortus conclusus. Per hortum sancte Ecclesie sanctam eius conuersationem intelligimus, ex qua uirtutum et bonorum operum germina indesinenter oriri uidemus. Qui hortus apte conclusus dicitur, quia forti munimine discipline undique munitur, ne fraudulentus hostis uspiam irrumpat, et iustitie plantationem auellat, et auferat. Qui et aperte bis nominatur, ut per hoc duplex fructus eius, fides scilicet et operatio, siue coniugium et continentia, aut etiam distinctio Dei et populi, uel certe uita actiua et contemplatiua patenter exprimatur. Dicitur ergo:

Hortus conclusus es, soror mea sponsa, hortus conclusus, fons signatus. Per fontem autem huius horti  sapientia celestis intelligitur. Qui fons uelut ad irrigandum paradisum in quatuor flumina diuiditur, dum diuina sapientia quatuor Euangeliorum predicatione per uniuersam Ecclesiam deriuatur. Qui etiam signatus esse congrue perhibetur, quia sapientia Dei multis ac diuersis enigmatibus in sacra Scriptura uelatur. Hinc est, quod Paulus ait: Loquimur Dei sapientiam in mysterio, que abscondita est, quam Deus predestinauit in gloriam nostram . Hic est liber ille signatus, de quo Isaias ait: quem cum dederint scienti litteras dicent: lege. Et respondebit: Non possum: signatus est enim . Hic est idem liber uite, quem beatus Ioannes in dextera sedentis super thronum uidit signatum sigillis septem,  quem nemo in celo, neque in terra, neque subtus terram, quiuit aperire, nisi solus leo de tribu Iuda, qui uicit, qui est tanquam agnus occisus habens cornua septem, et oculos septem, qui sunt spiritus Dei missi in omnem terram . Unde quia solus potest fontem hunc siue librum aperire, iure potuit discipulis suis dicere: uobis datum est nosse mysterium regni Dei . Hinc alibi de ipso et de ipsis discipulis scriptum est: Tunc aperuit illis sensum, ut intelligerent Scripturas . Nullus igitur potest huius fontis salutarem gustum haurire, nisi cui Saluator, qui solus aperit et claudit, signaculum eius dignatur aperire. Sed et germen huius horti habere minime ualet cui fons iste salutaris irrigationem non prebet. Quod autem Saluator  fontis huius riuulum aliis aperiat, aliis claudat, demonstrat ipse, ubi discipulis suis ait: uobis datum est nosse mysterium regni Dei, ceteris autem in parabolis, ut uidentes non uideant, et audientes non intelligant . Et alibi ad Patrem dicit: Confiteor tibi, Pater Domine celi et terre, qui abscondisti nec a sapientibus et prudentibus, et reuelasti ea paruulis . Hortus itaque est conclusus, et fons signatus. Hortus conclusus est per disciplinam, fons signatus per figuram. Hortus conclusus, ne fraudulentus hostis irrumpat; fons signatus, ne alienus de illo bibat. Hortus est iustitia, fons sapientia. Primum autem hortum germinantem, et fontem irrigantem sponsus ponit. Deinde fructum germinationis et irrigationis latius exprimit, dicens.

 Emissiones tue paradisus malorum punicorum, cum pomorum fructibus, etc. Emissiones sancte matris Ecclesie sunt partus eius spiritales, presertim hoc in loco martyres, qui malorum punicorum nomine designantur, quos sancta Ecclesia de mundo emittit, et celo immittit, nec tamen amittit, quos Christo mittit et committit. Mala punica sunt intus succo acria, granis rubentia, et per hoc martyres figurant, qui non solum exterius, sed etiam interius rubere dici recte possunt, quia cum sint duo martyrii genera, unum interius, alterum exterius, unum in corde, alterum in carne, nil ualet id quod est exterius, si desit, quod esse debet interius, quia  non prodest carnis passio cui deest cordis compassio. Omnis denique gloria filie regis, sicut scriptum est, ab intus . Emissiones autem iste malorum punicorum paradiso comparantur, quia, sicut paradisus diuersis arboribus, sic sancta Ecclesia stipatur, densatur, et ornatur innumeris martyribus. Quis enim calculatorum peritissimus sola saltem centenaria uel millenaria martyrum numero queat comprehendere? Quorum alii, ut quedam Scriptura clamat , ferro perempti, alii flammis exusti, alii flagris uerberati, alii pelagi demersi periculo, alii uiui decoriati, alii naribus perforati, alii cruciati patibulo, alii uinculis mancipati, alii linguis priuati, alii lapidibus obruti, alii frigore afflicti, alii fame macerati, alii uero truncatis manibus  siue ceteris cesis membris, spectaculum contumelie in populis nudi propter nomen Domini portantes. Sed potest uideri mirum, quomodo martyrium paradiso comparetur, cum martyrium amaritudinem, paradisus autem habeat iucunditatem. Sed si subtilius rem perpenderimus, non uidebitur mirum, quia sanctis martyribus omnia tormentorum genera iucunda fuerunt; et totum eis dulce, imo parum fuit quidquid eis potestas aduersa pro nomine Christianitatis inferre potuit. Unde et de apostolis scriptum est: Ibant apostoli gaudentes a conspectu concilii, quoniam digni habiti sunt pro nomine Iesu contumeliam pati . Et apostolus Paulus, pro magno reputans dono pati pro Christo, Philippensibus scribens, ait: uobis donatum pro Christo, non solum ut  in eum credatis, sed ut etiam pro ipso patiamini .

Cum pomorum fructibus. Habent sancti martyres fructus in mundo, fructus in celo. In mundo fructus iustitie, in celo fructus glorie. In mundo fructus meriti, in celo fructus premii. Cyperi cum nardo, nardus cum croco. Cyperus dicitur esse herba aromatica in Aegypto semine candido et odoro, quod coquitur in oleo, et exprimitur. Inde unguentum paratur, quod regale dicitur. Cyperus ergo donum regiminis, id est discretionem, uel certe ipsos rectores animarum conuenienter significat. Nardus herba humilis est. Unde et humiles subiectos significat. Crocus est aurei coloris, et propterea doctores celesti sapientia claros recte designat. Cyperi, ut  arbitror, propterea plurali numero proferuntur, cum cetera que sequuntur singulari ter scribantur, ut per hoc ualeamus agnoscere quod quisque prelatus pre ceteris omnibus uirtutibus et bonis operibus debeat abundare. Hinc est quod beatus Augustinus de prelato precipit, dicens: »Circa omnes seipsum bonorum operum prebeat exemplum, corripiat inquietos, consoletur pusillanimes, suscipiat infirmos, patiens sit ad omnes; disciplinam libens habeat, hanc metuendus imponat. Et quamuis utrumque sit necessarium, tamen plus amari appetat, quam timeri.« Talibus uerbis beati Augustini edoctus, quisque prelatus omni bonitate sibi commissos transcendere necesse est satagat ut his  grauis, his fractus, suarum plenitudine uirtutum omnibus omnia factus omnes lucrifaciat. Cyperi autem cum nardo sunt, dum prelati cum sibi subiectis diuinis se preceptis humiliter subdunt. Hinc etenim scriptum est: Rectorem te constituerunt, noli extolli: esto in illis quasi unus ex ipsis . Cum enim sancti rectores recta, sicut debent, dicunt, et que dicunt cum sibi subiectis humiliter faciunt, uere cyperi cum nardo sunt. Nardus cum croco est, dum subiectorum humilium multitudines sanctorum doctorum, claritate celestis sapientie fulgentium pedibus appropinquantes, doctrinam salutarem ab ipsis libenter audiunt, et eorum uerbis credendo et operando fideliter acquiescunt, implentes preceptum Iacobi, quo dicitur: Sit omnis homo  uelox ad audiendum, tardus autem ad loquendum, et tardus ad iram . In talibus etiam impletur testimonium Moysi, quo dicit: Qui appropinquant pedibus eius, accipient de doctrina eius . Pedes enim Domini sancti doctores sunt, qui eum ad audientium corda sua predicatione ueliunt. Ad quos pedes qui humiliter accedunt, de doctrina eius per ipsos accipiunt, quia sicut scriptum est: Qui cum sapientibus graditur sapiens erit. Et amicus stultorum efficietur similis . Fistula et cinnamomum. Fistula arbor aromatica est, parua, robusti, corticis et purpurei, que ad curandas uiscerum molestias utilis est, et per hoc omnes de peccatis suis timore Dei, qui est principium sapientie, compunctos, et uiscera cordium spiritalia de turpium  cogitationum molesta congerie uera confessione purgantes, significare potest. Quasi namque, molestia uiscerum fistula curatur, dum in uniuersis uere penitentibus perfecta confessione occulta conscientie de sua prauitate purgantur. Fistula ergo sunt quicunque uel in se uel in aliis, peccatorum intrinsecus latentium molestias per gratiam compunctionis, confessionis, uel etiam efficacioris admonitionis expellunt. Cinnamomum est arbor breuis, odorifera, dulcis, cinerei coloris, ad usum medicine fistula duplo prestantior. Dictum est autem cinnamomum, quod cortex eius in modum canne sit formatus. Et quia per cannam a pueris ad hoc incisam solet eorum ore sonus formari, potest per cinnamomum sanctorum sacerdotum, uidelicet Hieronymi,  Gregorii, Augustini, et Ambrosii, et uniuersorum talium confessio designari. Dum enim non solum corde credunt ad iustitiam, uerum et ore confitentur ad salutem, pro soni salutaris prolatione, cinnamomo, cuius cortex in modum sonabilis canne circumflexus formatur, possunt sancti confessores significari. Sicut ergo per fistulam penitentes et uera confessione molestias peccatorum de suis cordibus egredientes, intelligimus; ita per cinnamomum sanctos confessores intelligamus.

Cum uniuersis lignis Libani. Libanus interpretatur dealbatio. Ligna uero Libani in altum pre ceteris arboribus crescunt. Unde et in Ezechiele ad describendum sublimitatem, uel potius superbiam Assur dictum est: Ecce Assur quasi cedrus in Libano pulcher  ramis, et frondibus nemorosus, excelsusque altitudine, et inter condensas frondes eleuatum est cacumen eius . Per ligna itaque Libani congrue sanctarum chorum uirginum accipimus, que de celsitudine sue munditie in altum se eleuant, et celestibus bonis donis sue puritatis altius ceteris appropinquant. Perfectio namque uirginalis non tam terrena quam celestis, non tam humana quam angelica uita est, quia semper est angelis cognata uirginitas. Ligna igitur Libani sancte uirgines sunt: Agnes, Cecilia, Agatha, Lucia, et omnes alie, quarum nomina hic recenseri non possunt. Sancta itaque mater Ecclesia cum his, que precedunt, etiam ligna Libani habet, quia cum predictis sanctis sacras  uirgines per altam munditiam albentes, et ad celestia bona se sublimiter erigentes possidet. Myrrha et ale. Iste due species amaritudinem habent, et propterea contra putredinem corporum si eis inungantur, ualent. Habet autem myrrha, maiorem uim quam ale, propterea per myrrham continentiam, per alen abstinentiam intelligamus. Graue est abstinere, grauius continere. Myrrha et ale repellunt uermes et putredines corporum; continentia uero et abstinentia a corde et carne corruptiones uitiorum. uel certe per myrrham et alen hoc in loco intelligimus melius continentes et abstinentes per has uirtutes semetipsos exercentes. Cum uniuersis primis unguentis. Prima unguenta precipua dona sunt, ut est caritas, prophetia. Unde Paulus, enumeratis  donis spiritalibus, ait: Et adhuc excellentiorem uobis uiam demonstro. Si linguis hominum loquar et angelorum, etc. . Et post pauca: Nunc autem manent fides, spes, caritas, tria hec: maior autem horum est caritas . Sectamini caritatem, emulamini spiritalia, id est diligere dona diuina. Magis autem ut prophetetis, id est predicetis. Primum itaque commendauit caritatem, deinde prophetiam, id est predicationem, quia predicatio magis circa fructum caritatis uersatur.

Habet ergo sancta mater Ecclesia hortum per conuersationem bonam, clausum per disciplinam, fontem per sapientiam, signatum per figuram. Habet paradisum malorum punicorum in passis martyribus,  cyperos in prelatis rectoribus, nardum in subiectis humilibus, crocum in eruditis doctoribus, fistulam in compunctis penitentibus. Habet cinnamomum in confessoribus, ligna Libani in uirginibus, myrrham in continentibus, alen in abstinentibus, uniuersa prima unguenta in precipuis donis spiritalibus. Et iste sunt spiritales sancte matris Ecclesie diuitie. Iste germinantis horti, et fontis irrigantis diuitie. Matrem Ecclesiam, karissimi nobis, in his omnibus imitemur, ut cum ipsa sponsum in decore suo uidere mereamur, et cum sponsa in celis gloriemur. Habeamus et nos paradisum malorum punicorum, aduersa pro Christo sepius patiendo, et oppressis quotidie compatiendo cyperos,  discrete nos regendo; nardum, nostris prelatis humiliter nos subdendo; crocum, luce sapientie effulgendo; fistulam, peccata nostra de nostris cordibus confessione et luctu expellendo; cinnamomum, pro acceptis beneficiis gratias concinendo; ligna Libani, opera munditie exhibendo; myrrham, ab illecebris carnis continendo; alen, ab escis etiam licitis abstinendo; omnia prima unguenta, dona precipua possidendo. Hec est uia, per hanc eamus, ut ad gaudium quod sanctorum millia possident perueniamus. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LXI. De operibus sex dierum.


In principio creauit Deus celum et terram . Prima die fecit lucem primariam, secunda die firmamentum, tertia die congregauit aquas inferiores in locum unum, quarta die fecit luminaria, quinta die uolucres et pisces, sexta bestias. Mundo igitur creato, disposito et ornato, et omni quod esset humano corpori necessarium, commodum, gratum primum preparato, fecit Deus hominem eadem sexta die, dominum omnium, possessorem uniuersorum; qui quamuis posterior tempore conditur, causa tamen prior dignitate superior ceteris inuenitur. Causa quippe hominis fecit Deus hunc sensibilem mundum  ut mundus humano corpori, corpus spiritui, spiritus subiectus esset Creatori. Nam quia homo ex duplici natura factus est, duo illi bona ipsius conditor preparauit: Unum uisibile, alterum inuisibile; unum corporale, alterum spirituale; unum transitorium, alterum eternum; utrumque plenum, et utrumque in suo genere perfectum; unum carni, alterum spiritui, ut in uno sensus carnis ad iucunditatem foueretur, in altero sensus mentis ad felicitatem repleretur. Carni uisibilia, spiritui inuisibilia; carni ad solatium, spiritui ad gaudium. Ex his bonis unum dedit, alterum promisit. Unum ut gratis possideretur, alterum per meritum quereretur. Quod uisibile erat bonum gratis dedit; quod autem inuisibile erat merito querendum proposuit, ut ex dono gratuito  probaretur et excellentia promissionis et fides promittentis. Postquam autem homo, peccati caligine tenebratus, oculum contemplationis amisit, non solum illi uniuersitas ista rerum uisibilium prebet corporee suffragium sustentationis, uerum et adminiculum percipiende diuine cognitionis. Scriptum namque est: Inuisibilia ipsius a creatura mundi per ea que facta sunt intellecta conspiciuntur . Tria sunt inuisibilia Dei: potentia, sapientia, benignitas. Ab his tribus procedunt omnia. Potentia creat, sapientia gubernat, benignitas conseruat. Que tamen tria sicut in Deo ineffabiliter unum sunt, ita in operatione separari non possunt. Potentia per benignitatem sapienter creat, sapientia per potentiam benigne gubernat, benignitas per sapientiam  potenter conseruat. Potentiam manifestat creaturarum immensitas, sapientiam decor, bonitatem utilitas. Magnum est igitur donum Dei, et bonum hominis rerum uisibilium conditio, dum per eas corpus humanum sustentatur, et mens earum contemplatione illuminata ad conditoris sui cognitionem, admirationem, et amorem mirabiliter sublimatur. Sane quatuor modis Deus occultus ad notitiam hominum uenit, duobus modis intus, duobus modis foris. Intus per rationem et aspirationem, foris per creaturam et doctrinam. Ratio et creatura pertinent ad naturam, aspiratio et doctrina pertinent ad gratiam.

His itaque compositis, et de operibus sex dierum breuiter prosecutis, quid in his doctrine moralis  lateat uideamus, et que nostre edificationi prosint diligenter inquiramus. In principio creauit Deus celum et terram. Celum spiritus, terra corpus. Per celum enim conuenienter intelligimus spiritum humanum ad imaginem et similitudinem Dei formatum, ad bona celestia cognoscenda, amanda, querenda ac possidenda creatum. Per terram accipimus corpus humanum, quod est terreum, et in terram breui reuersurum. Sicut scriptum est: Terra es, et in terram reuerteris . Celum spiritus, quia celat et occultat nobis ad libitum suum, que in ipso sunt, sicut scriptum est: Quis enim scit hominum que hominis sunt, nisi spiritus hominis qui in ipso est? . Terra corpus, quia quotidie teritur, donec in terram reuertatur. Celum itaque spiritus,  terra corpus, quia sicut celum terra est sublimius atque solidius, sic est excellentior corpore spiritus. Mundus in prima confusione est homo in iniquitate sua. Sicut enim mundo primordiali adhuc confuso non inerat lux aut futurus ordo, sic homini iniquitati subiecto nec lux lucet per cognitionem ueritatis, nec ordo inest per dispositionem equitatis. Et Deus quasi in media confusione lucem primariam creat, quando peccatorem diuersis sceleribus confusum lucis intime radiis illustrat, ut quid sit, quid esse debeat agnoscat, et ad normam recte uiuendi semetipsum disponat. Significat itaque lux primaria peccati cognitionem. Firmamentum inter aquas superiores et aquas inferiores, discretio est inter uitia et uirtutes. Aque namque inferiores  designant uitia, aque superiores uirtutes. Et quasi firmamentum inter utrasque aquas ponitur, quando per uirtutem discretionis uirtutes a uitiis, et uitia a uirtutibus dirimuntur. Deinde congregatio aquarum que erant sub firmamento. Congregatio aquarum cohibitionem exprimit uitiorum. uitia namque, quia penitus in hac uita de nature humane penetralibus euacuari uel eliminari non possunt propter eorum fomites naturaliter nobis insitos, debent, quantum per diuinam gratiam possibile est, cohiberi, coarctari et in unum redigi, ne per totum effluant, totum occupent, et corrumpant, et sensus nostros ab inquisitione ueritatis, affectus nostros ab exercitatione uirtutis, membra nostra ab exhibitione boni  operis impediant. Sicut enim terra aquis occupata non potuit germinare, sic nos uitiis implicati nec sensibus ueritatem inquirere, nec affectibus uirtutes exercere, nec membris opera bona ualemus exhibere. Aquis igitur in unum congregatis, er clarescit et calefit, et terra germinat, quia, uitiis cohibitis, anima nostra lucet per cognitionem, et calet per dilectionem, et caro fructificat per bonam actionem. Conditio luminarium significat perfectam, nebulosa ignorantie cecitate seposita, ueritatis inspectionem. Et potest sol significare cognitionem eorum que pertinent ad sanctam Ecclesiam; stelle cognitionem eorum que pertinent ad unamquamque creaturam, siue ad unamquamque fidelem animam. Pisces, qui laborant in imo, id est in aquis, sollicitudinem  actionis bone designant, que uite labentis fluctibus agitur. uolucres, que ad alta uolant, significant contemplationem celestium, per quam ab infimis ad summa subleuamur. Animalia terrestria figurant sensus corporis nostri, eo quod ipsa participant cum sensibus humanis, quasi etenim animalia in nobis creantur, cum sensus corporis nostri per uanitatem prius corrupti, per diuinam gratiam redintegrantur.

His ita compositis nouissime fit homo ad imaginem et similitudinem Dei, quia taliter in nobis uirtutibus et bonis operibus dispositis, fit peccator conformis et consimilis Deo per iustitiam, qui prius fuit informis et dissimilis per culpam. Homo denique formatus in paradisum uoluptatis transfertur,  quia peccator regeneratus in mundo per gratiam sublimatur in celum per gloriam. Celum itaque, spiritus; terra, corpus; lucis primarie conditio, cognitio; firmamentum inter aquas inferiores et aquas superiores, discretio inter uitia et uirtutes; aquarum inferiorum congregatio uitiorum est cohibitio; productio germinum, exhibitio bonorum operum; luminarium conditio, perfecta ueritatis agnitio; pisces, bona actio; uolucres, contemplatio; animalium creatio, sensuum corporalium redintegratio; Ade formatio, iusti perfectio; Adam in paradiso, iustus in celo. Ecce, fratres, alius mundus. Mundus iste maior, mundus iste sensibilis, ante omnem diem est creatus, in primis tribus diebus dispositus, in  tribus sequentibus ornatus. uideamus, karissimi, utrum sicut habemus per creationem existentiam, sic etiam habeamus dispositionem per iustitiam, et ornatum per conuersationem bonam. uideamus, si in nobis sit lux primaria per nostrorum cognitionem peccatorum, firmamentum per discretionem uitiorum et uirtutum, aquarum congregatio per uitiorum cohibitionem, germina arborum uel herbarum per uirtutum exercitationem. uideamus an sint luminaria per cognitionem ueritatis, pisces per exhibitionem boni operis, uolucres per uolatum contemplationis, animalia terrestria per incorruptionem sensualitatis. uideamus an sit in nobis humana dignitas reformata per iustitiam, que fuit deformata per culpam, et an cuncta, que fecimus, esse uiderimus  ualde bona, cum Deo et in Deo sabbatizemus nunc per bonam conscientiam, et tunc sabbatizabimus in ipsis per gloriam, ut impleatur in nobis, quod scriptum est: Erit Sabbatum ex Sabbato . Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LXII. De arca Ne.

Omnis caro corruperat per illicitum coniugium uiam suam, et inuenit Ne gratiam coram Domino. Et ait Dominus ad Ne: Fac tibi arcam de lignis leuigatis, et intrabis in eam tu, et tres filii tui, uxor tua, et uxores filiorum tuorum, et de cunctis animantibus et uolucribus mundis septena et septena, de immundis  uero bina et bina. Adducam enim aquas diluuii, et delebo hominem, et cuncta que feci propter hominem, in quibus est spiritus uite, etc. .

Quia scientibus legem loquor, fratres, uisum est mihi sententiam de arca succincte transcurrere, uestre manui latiora colligenda relinquere. Corruptio uie perpetratio est culpe; arca, Ecclesia; Ne, prelati; familie eius, subiecti; inundatio diluuii, tentationes seculi. Singula ligna, singule anime; leuigatio lignorum, iustificatio animarum; linitio interior, caritas in affectu cordium; exterior linitio, caritas in exhibitione operum; mansiuncule et tristega, diuersi ordines et diuersa merita; bicameratio, bona actio et contemplatio; tricameratio, coniugium; continentia, castitas. Longitudo  arce est cognitio perfecta per tria tempora sancte Trinitatis; latitudo, effectus in proximum boni operis; altitudo, excellentia trium principalium uirtutum: fidei, spei, caritatis; animalia, sunt actiui; uolucres, contemplatiui; esca, Scriptura; quadraginta dies, uita presens; montes Armenie, sublimitas uite eterne; recessus aquarum, ablatio tentationum et persecutionum.

Nunc igitur, fratres, quia per fidem et baptismum in arca sumus, uideamus si sumus quales esse debemus; si uidelicet non de immundis, sed de mundis animantibus et uolucribus simus. Quamuis etenim in Ecclesia presenti secundum quorumdam effectum operum aut perceptionem sacramentorum utraque uideantur esse permista, in celestem tamen patriam  nichil intrabit immundum aut inquinatum. Nullus ergo in nobis in his, qui actioni bone deseruiunt, imitetur lupum per rapacitatem, leporem per inutilem timiditatem, uulpem per calliditatem, ursum per murmurationem, canem per rixam, leonem per seuitiam, asinum per stultitiam, suem per immunditiam. Aquila ceteris auibus altius uolat, et ideo elationem congrue significat. uultur auis a tardo uolatu nominata putatur, quia pro magnitudine corporis prepetes uolatus non habet, pigritiam ergo recte figurat. Miluus quoque, quia rapax est, rapacitatem exprimit. Per coruum, quia rostro laniat, intelligimus detractionem. Ulula cum clamat, fletum aut gemitum imitatur, significat ergo tristitiam.  Noctua dicitur eo quod nocte circumuolat, et per diem non possit uidere. Unde et per eam accipitur ignorantia. Pica uerba in discrimine uocis exprimit ut homo, que etsi linguam in sermone nequeat explicare, sonum tamen humane uocis imitatur. De hac quidam congrue dixit:

Pica loquax, certa dominum te uoce saluto.
Si me non uideas, esse negabis auem. 
Pica itaque designat garrulitatem. Upupa auis spurcissima in stercore humano commorans, et fimo uescens immundo, carnis humane feditatem uel male opinionis fetorem figurat. Nemo itaque in nobis ex his, qui contemplationi uacare proposuerunt, sit aquila per superbiam, uulfur per pigritiam  miluus per rapacitatem, coruus per detractionem, ulula per noxiam tristitiam, noctua per ignorantiam, pica per garrulitatem, upupa per feditatem, et sinistram opinionem. Et de huiusmodi hominibus, non que sane rationis, sed que corrupte sensualitatis sunt, sequentibus, Betius in libro De consolatione philosophie sic ait: »Euenit, ut quod transformatum uitiis uideas, hominem existimare non possis. Auaritia feruet, alienarum uiolentus ereptor, lupi similem dices. Ferox atque inquies linguam litigiis exercet, cani comparabis. Insidiator occultus, subripuisse fraudibus gaudet, uulpeculis exequetur. Ire intemperans fremit, leonis animum gestare credatur. Pauidus ac fugax non metuenda formidat, cerui similis habeatur. Segnis ac stupidus asinum  uiuit. Leuis atque inconstans studia permutat, nichil ab auibus differt. Fedis immundisque libidinibus immergitur, sordide suis uoluptatibus detinetur. Ita fit ut qui probitate deserta homo esse desierit, cum in diuinam conditionem transire non possit, uertatur in belluam.« Sed quia per animalia gressibilia actiuos, per uolatilia contemplatiuos superius significari diximus, ad sententiam nostram redeamus, et uideamus ne in nobis sint aliqui, qui immundum aliquid secum deferant, per quod ab ingressu patrie celestis alieni fiant. Quamuis etenim in arca Ne, id est in uniuersali Ecclesia Christi nunquam desint peccatores et immundi, semper tamen desiderare, et, inquantum ualemus cauere debemus, ne in nostro tristego siue cenaculo, id est domo nostra sint aliqui,  qui per suam culpam cogitatione uel operatione, effectu aut affectu superna sanctorum societate sint indigni. In omni quippe conditione et gradu huius uite optimis mista sunt pessima, et dum presens currit seculum, sunt zizania cum spicis triticeis, palee cum granis, colubri cum piscibus, hedi cum agnis. Sed licet peccatorum societas iustis sit ualde grauis et molesta, minime tamen est infructuosa: quia quamuis ab eis bene uiuendi non habeant exemplum, habent tamen per eos exercitium. Abel namque non est, quem Cain malitia non exercet.

Unde Dominus in Euangelio, ut scilicet malorum malitiam bonis utilem monstraret, dum de zizaniis  et bono semine parabolam proferret, dominum agri dixisse retulit: Sinite utraque crescere usque ad messem . Hinc et per Psalmistam dicit: Ne occidas eos, nequando obliuiscantur populi mei . Hinc est etiam, quod per Salomonem dicitur: Sicut lilium inter spinas, sic amica mea inter filias . Modis tamen omnibus, karissimi, laboremus fratres illos qui remissius agunt corripere, admonere, emendare, ne, cum uenerit Iudex mundos et immundos separare, contingat eos non cum mundis gloriam, sed cum immundis penam intrare. Magis autem pariter satagamus, ut omnes cum benedictis ad dexteram eius constituendis patriam celestem ingredi, et regem in decore suo contemplari mereamur. Quod nobis prestare dignetur iehsu  Christus Dominus noster, qui est Deus benedictus in secula. Amen



SERMO LXIII. De Gedeone in natiuitate Domini.

Iugum oneris eius et uirgam humeri eius, et sceptrum exactoris eius superasti sicut in die Madian . Ista uerba prophetica principaliter ad Christum referuntur. Unde paucissimis interiectis idem propheta, Isaias scilicet, cuius hec sunt uerba manifeste de eo prophetat, dicens: Paruulus natus est nobis, filius datus est nobis, et factus est principatus eius super humerum eius, et uocabitur nomen eius Admirabilis, Consiliarius, Deus, Fortis, Pater futuri seculi, Princeps pacis. Multiplicabitur eius imperium,  et pacis non erit finis. Super solium Dauid, et super regnum eius sedebit, ut confirmet illud et corroboret in iudicio et iustitia amodo et usque in sempiternum. Zelus Domini exercituum faciet hoc . Iugum oneris eius, et uirgam humeri eius, et sceptrum exactoris eius superasti. Iugum culpa, uirga pena, sceptrum damnatio eterna. Iugo premebamur, uirga cedebamur, sceptro damnabamur. Exactor diabolus, uictor Christus. Christus etenim ut per nostre carnis assumptionem mundum intrauit: Fortem armatum custodientem atrium suum uelut fortior superueniens exturbauit, et uasa eius diripuit . Fortis armatus diabolus, atrium mundus, fortior superueniens Christus, uasa anime, direptio uasorum redemptio animarum, propulsatio fortis armati religatio  diaboli. Exactore igitur nostro superato. et iugo eius, uirga eius et sceptro eius contritis, sumenda nobis est parabola prophetica, sicut predictus propheta nobis mystice precepit, dicens: Et erit in die illa, cum requiem tibi dederit Dominus a labore tuo, et a concussione tui, et a seruitute dura qua ante seruisti, sumes parabolam istam contra regem Babylonis, et dices: Quomodo cessauit exactor, quieuit tributum? Contriuit Dominus baculum impiorum, uirgam dominantium, cedentem populos, in indignatione plaga insanabili, subiicientem in furore gentes, persequentem crudeliter. Conquieuit et siluit omnis terra, gauisa est et exsultauit. Abietes quoque letate sunt super te, et cedri Libani; ex quo dormisti, non ascendit qui succidat nos . Quia igitur computruit  iugum a facie olei, et comminuta est uirga percussoris nostri, et sceptrum exactoris nostri confractum, merito uicto debemus insultare, uictorem laudare. Sed iam attendamus quomodo spiritale bellum gestum sit, quomodo uictoria peracta.

Sicut in die Madian. Legimus in libro Iudicum quod post mortem Debbore peccauerunt filii Isrel Domino qui tradidit eos in manum Madian septem annis, et oppressi sunt ab eis ualde. Pugnauit autem Gedeon contra eos, iubente Domino, et superauit eos, et populum Isrel liberauit, etc. . Quia nota est historia, et scientibus legem loquor, longumque et superfluum uidetur totam historiam  replicare; historie narratione pretermissa, iis que ad spiritalem intellectum pertinent intendamus, et qualiter Christus pugnator noster, Saluator noster, iugum oneris nostri, uirgam humeri nostri, sceptrum exactoris nostri, sicut in die Madian superauit uideamus. Madian interpretatur iniquitas. Significat ergo congrue populus Madian uniuersitatem demonum, qui nunquam equitatem, sed semper iniquitatem operantur. Quatuor principes Madian, Oreb, Zeb, Zebee, Salmana, uniuersos demonum principes apte figurant. Qui propterea quaternario designari possunt, quia per quatuor partes mundi nobis incurrunt, et bellum nobis inferunt; uel certe quia ad quatuor uitia, que per quatuor partes mundi designantur, nos detrahunt. Oriens enim, ubi lux oritur,  astutiam exprimit, quia filii huius seculi prudentiores sunt filiis lucis in generatione sua . Occidens, quia in ipso sol occidit, et pars terre superior lucem amittit, figurat ignorantiam. Sic meridies, quia calescit, luxuriam; et septentrio, quia frigescit, significat malitiam. Principes ergo demonum generaliter quatuor sunt, dum per hec quatuor uitia nos dissipantes, quasi in quatuor principales uentos distrahunt ac disperdunt.

Istos etiam arbitror esse quatuor angelos, qui in Apocalypsi nocere terre, et mari, et arboribus prohibiti leguntur, ubi sic dicitur: Et uidi alterum angelum ascendentem ab ortu solis, habentem signum Dei uiui, et clamauit uoce magna quatuor angelis, quibus datum est nocere terre et mari, dicens: Nolite  nocere terre, et mari, neque arboribus, quoadusque signemus seruos Dei nostri in frontibus eorum . Terra sunt qui in sancte uite conuersatione stabiliter et firmiter habitant. Mare sunt qui in actionibus exterioribus necessitate uite presentis moti fluctuant. Arbores sunt qui in alto diuine contemplationis succrescentes fructificant. Quibus omnibus malignorum spirituum principes nocere prohibentur, dum a lesione ipsorum occulta diuina dispositione cercentur. Quibus etiam mirabilem et miserabilem lesionem inferunt, quoties, exigentibus peccatis, eadem dispositione relaxati suis tentationibus, cum illis preualere possunt. Unde et apte in libro Iudicum dicitur quia oppressi sunt filii Isrel  a Madianitis ualde: Ipsi enim et uniuersi greges eorum ueniebant cum tabernaculis suis, et instar locustarum, uniuersa complebant innumera multitudo hominum et camelorum, quidquid tetigerant deuastantes . Qui, sicut locuste, terram eorum operiunt, quia leues et circumuolantes sunt, et carnales eorum sensus et affectus suis prauitatibus opprimunt. Qui, sicut eadem historia refert, in ualle iacent, per desperationis scilicet profunditatem, ad aquilonem per malitie frigiditatem, iuxta montem per elationis societatem. Semper est enim demonibus coniuncta elatio. Quorum cameli, quibus inuehuntur, sunt homines reprobi, ad terrena curuati, gibbo peccatorum enormes et onusti. Qui uidelicet cameli sicut arena maris innumerabiles sunt, quia  stultorum in bono opere sterilium infinitus est numerus 

Et Madianite cum camelis omnia sata filiorum Isrel, dum adhuc in herba sunt, uastant, dum demones per reprobos homines persecutionibus concitatis in his qui uidebantur recte uiuere, teneritudinem uirtutum et bonorum operum dissipant. Qui denique nichil ad uitam pertinens eis relinquunt, dum in eis principales uirtutes occidunt, non boues, non oues, non asinos, quia continentiam, innocentiam, patientiam eis auferunt. Madianitis itaque spiritalibus spiritales Isrelite septem annis seruiunt, id est toto tempore quo Deum deserunt, uitiis se subdunt, peccatis inuoluunt, uirtutibus carent, opera bona non habent. Et quamuis secundum quod in  historia illa scriptum est, faciant sibi antra, et speluncas in montibus, et munitissima ad pugnandum loca, nequaquam tamen possunt hostibus resistere, et manus hostiles euadere, quia ex quo Deum dereliquimus, et ab ipso dereliquimur, fiunt hostes nostri, secundum Ieremiam, uelociores aquilis celi; super montes persequuntur nos, in deserto insidiantur nobis . ueniat necesse est purgator tritici strenuus, uirorum fortissimus, ille, inquam Gedeon, qui in mundo destruat aram idololatrie, succidat lucum ignorantie, qui taurum, id est uitulum saginatum, scilicet semetipsum Deo Patri offerat, nec in uellere, nec in rore signum querat, sed quod per utrumque significatum est, patenter exhibeat, hostes superet, et populum suum liberet, et  saluet eum. Quomodo? In sono tubarum, in fractione lagenarum, in accensione lampadum. Christus quippe tubam sonare fecit, dum Euangelium predicauit. Lagenam fregit, dum passionem sustinuit, lampadem accendit, dum miracula fecit, tuba quoque sonuit, dum Patrem laudauit, dicens: Confitebor tibi, Domine celi et terre, quoniam abscondisti hec a sapientibus et prudentibus, et reuelasti ea paruulis . Nam sicut est tuba predicationis, sic est et tuba laudationis, quemadmodum scriptum est: Buccinate in neomenia tuba . Et item: Laudate Dominum in sono tube . Lagunculam suam confregit, sicut hoc Propheta pronuntiauerat dicens: Ecce Dominator Dominus exercituum  confringet lagunculam in terrore, et excelsi statura succindentur. . Laguncula est caro humana. Dominus autem lagunculam confregit in terrore, quia in morte Christi territi sunt homines, territi sunt et demones. Territi sunt homines, quia qui ad spectaculum illud conuenerant, uidentes terre motum et cetera que fiebant, percutientes pectora sua reuertebantur . Demones quoque sunt territi, quia uiderunt eum statim diabolum religare, barathri repagula confringere, mortis profunda penetrare, suos electos uelut captiuam captiuitatem potenter educere. Et excelsi statura sunt succisi, quia superbi homines antiqua dominatione sunt priuati. Sed et lampadem Christus accendit, dum in mundo bonum opus multipliciter exhibuit. Unde et  Iudeis ait: Multa bona opera ostendi uobis ex Patre meo . Gedeon ad pugnam suam ad triginta millia hominum uocauit, sed in trecentis superauit , et in exercitu Christi multi sunt uocati, pauci electi . Significant autem illi trecenti uiri omnes electos qui uere armati sunt fide sancte et indiuidue Trinitatis, siue munimine trium principalium uirtutum, fidei, spei, et caritatis. Qui nequaquam flexo poplite, uel ore fluminis aquis immerso bibunt, quia in rebus transeuntibus non superflua, sed necessaria tantum querunt. Reprobi uero flexo poplite, et ore lymphis immerso torrentis aquas bibunt, quia fluxis rerum transeuntium delectationibus se totos immergunt. Gedeon non solum citra, sed et ultra Iordanem hostes superauit, Christus  non tantum in Iudea, uerum etiam in Gentibus demones expugnauit. Sic Gedeon, sic Christus pugnauit et superauit. Nos igitur, fratres, consideremus quomodo pugnemus, ut superemus. Quod me uideritis facere, dixit Gedeon hominibus suis, hoc facite; et conclamate Domino et Gedeoni . Sic uult Christus ut illi compugnemus, conclamemus et superemus. Exemplum enim dedit nobis: ut sicut ipse fecit, ita et nos faciamus. Ad hoc spectare uidetur quod ait: Qui in me credunt, opera que ego facio, ipsi facient, et maiora horum facient . Habemus autem non tantum Christum propugnatorem et Saluatorem, uerum etiam prelatum nostrum, qui uice eius fungitur, qui nos debet in bello precedere, et nobis exemplum pugnandi monstrare.  Qui utinam sit Gedeon, non Abimelech. Abimelech enim significat prelatum reprobum et iniquum, qui que sua sunt querit, non que Iesu Christi. Abimelech fratres suos super unum lapidem trucidauit. Iniquus prelatus suos fratres per duritiam suam destruit. Abimelech urbis sue homines occidit, et sal in ea dispersit, et reprobus prelatus in Ecclesia sua commissa sibi subiectos uerbo et exemplo interimit, nec sapientem nec sapientiam in ipsa inquantum eius prauitati permittitur, derelinquit. Habeant ergo uiri Sichem Abimelech, nos utinam habeamus Gedeonem.

Ierunt, inquit, ligna siluarum ut constituerent super se regem, uenerunt ad oleam, uitem, ficum, que  omnes renuerunt super ea regnare, et inter ea promoueri. Dixeruntque ligna ad rhamnum, impera tu nobis. Que respondit: Si uere me regem uobis constituitis, uenite, et sub umbra mea requiescite. Si autem non uultis, egrediatur ignis de rhamno, et deuoret cedros Libani . Ligna siluarum secundum parabolam Ionathe sunt uiri Sichem, rhamnus Abimelech. Secundum mysticam autem significationem quid rectius per ligna siluarum accipimus, quam nationes uel congregationes quaslibet infructuosas, et homines in peccatis annosos et ueternosos, et eternis incendiis aptos? Per oleum autem possumus intelligere fidelem aliquem uirum excellentem uirtute misericordie. Per uitem uero, eo quod Christus, qui est sapientia Dei, ait: Ego sum uitis .  Et quia scriptum est: uinum modice sumptum acuit ingenium, accipimus quemlibet iustum eximium uirtute sapientie. Per ficum denique accipimus alium prepollentem gratia dulcedinis interne. Ficus enim dulcem habet fructum. Ligna enim siluestria ad oleam, uitem, ficum, ut ex eis regem accipiant, ueniunt, cum quelibet infructuose cogitationes aliquem uirum misericordem, aut sapientem, uel mitem, aut dulcem in prelatum requirunt. Sed olea, uitis, ficulnea, regnum tale respuunt, quia electi per prauorum malitiam, si eorum regimine constituantur, proprio fructu priuari et illis nil prodesse pertimescunt. Deinde ligna rhamnum super se regem leuant, cum iniqui alium iniquum spinis peccatorum obsitum in rectorem expostulant. Isti quoque igne alterno  deuorantur, dum peruersi subiecti et peruersus eorum prelatus alterutro furore et ita conturbantur. Et talibus hominibus de tali igne ac deuoratione propheta sic ait: Spiritus uester ut ignis uorabit uos . Cum enim inuicem inuident, inuicem mordent, inuicem consumuntur. Sed iam ad nostram materiam reuertamur.

Christus itaque iugum oneris nostri et sceptrum exactoris nostri, sicut in die Madian superauit, quia tuba sue predicationis, et passione mortis, et exhibitione bone actionis demones debellauit, et nos ab eorum dominatione liberauit. Habemus autem et alium Gedeonem, id est Christi propugnatoris et saluatoris in hoc bello uicem gerentem, prelatum scilicet nostrum, illius auxilio hostes nostros quetidie  debellantem. Hic offerat necesse est cum Gedeone panes azymos per simplicem uidelicet doctrinam, hedum per penitentiam, et ipsum coctum per dilectionem, et desuper thus fundat per compunctionem. Offerat et taurum, scilicet semetipsum, ut licet mori pro populo suo non contingat opere, mori tamen pro ipso paratus sit semper uoluntate. Ingrediar, inquit Gedeon, partem castrorum, et quod fecero sectamini . Sic omnis prelatus sibi subiectis bene uiuendi formam debet exhibere, ne de illorum esse numero comprobetur qui dicunt et non faciunt, et qui alligant onera grauia et importabilia, et imponunt in humeros hominum, digito autem suo nolunt ea mouere . Ingrediatur  ergo castra hostilia, non solum ea que sunt utilia, necessaria, uel in malis cauendis aut in bonis exercendis prouidendo, disponendo, sed et faciendo. Ingrediatur partem castrorum, ministerium suum implendo. Ingrediatur castrorum partem; non enim omnia potest solus, quia manus Moysi graues sunt, et indigent aliorum auxilio sustentari. Clangat tuba sua predicando et cantando, frangat lagenam ieiunando et uigilando, accendat faculam uirtutes exercendo, bona opera exhibendo. Et nos Domino et Gedeoni conclamemus, ipsum in his omnibus imitando. Sed sunt quidam carnales, etiam religionis habitu palliati, quorum buccinatio tota carnalis est. Nunquam enim de religione, nunquam de emendatione ordinis loquuntur, quia secundum apostolicam sententiam non que  sunt spiritus, sed que carnis sunt sapiunt . Parum, inquiunt, dormimus, parum comedimus, pauperrime uiuimus. Isti si non fuerint saturati, sepius non tantum murmurant, sed et litigant. Qui utinam saturati pacem habeant. Nec tamen ista dicentes de necessariis corporis loqui reprehendimus. Sed quod isti semper de carnalibus, nunquam de spiritualibus loquuntur, mirabile est in oculis nostris. De necessariis quippe corporis humani, prout oportet, loqui laudabile est, quia nemo unquam odio carnem suam habuit, sed nutrit et fouet eam. uerum loqui de his que ad spiritum pertinent, est prorsus necessarium, cum spiritus humanus potior pars hominis, uel certe, ut quidam philosophus ait, ipse homo sit. »Mens, inquit, cuiuscunque is est quisque.«  Alii in refectorio buccam suam ad comedendum et bibendum satis aperiunt, in choro ad legendum et canendum sepe uel semper claudunt. Alii non minori culpa, sed maiori dementia confitentes Domino, parum in corde, nimis in ore, caput exagitant, uoces falsificant, cantum effeminant, et laudem diuinam spiritu uane glorie capti magis strident, sibilant quam cantant.

Nunc ergo, karissimi, de his omnibus nos inuicem fraterne corripiamus et corrigamus, ut buccina nostra bene sonante hostium castra terreamus. Sane sermo diuinus, quem siue predicatum siue cantatum per tubam figurari dicimus, in hac eadem historia per panem uel gladium intelligitur. Referens, inquit, aliquis somnium proximo suo dixit: uidi somnium,  et uidebatur quasi subcinericius panis ex hordeo uolui, et in castra Madian descendere; cumque peruenisset ad tabernaculum percussit illud, et subuertit, et terre funditus cequauit. Respondit is cui loquebatur. Non est hoc aliud nisi gladius Gedeonis. Tradidit enim Deus in manus eius Madian, et omnia castra eius.  Sermo itaque Dei tuba est, panis gladius est. Tuba est, quia auribus insonat. Panis est, quia esurientium iustitiam mente sanat. Gladius est, quia cordium secreta penetrat. Unde Apostolus: uiuus est, inquit, sermo Dei et efficax, et penetrabilior omni gladio ancipiti, et pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis, et non  est ulla creatura inuisibilis in conspectu eius . Non solum autem oportet nos tuba clangere, sicut dictum est, predicando, cantando uel canendo, uerum et lagenam frangere, carnem nostram cum uitiis et concupiscentiis crucifigendo. Sed sunt in ordine multi, qui religionem professi, salubrem eius asperitatem abhorrent, semper in requie opulenta uiuere cupientes, et quod Deus nullam ab escis carnis molestiam requirat asserentes. Nos uero, karissimi, frangamus hanc lagunculam in fame et siti, in frigore et nuditate, in labore et erumna, et ceteris huiusmodi. Accendamus nostras lampades, ut uirtutes exerceamus, opera bona exhibeamus. Talibus armis hostes superabimus, uictoriam obtinebimus, palmam possidebimus, palmam, inquam; auream. Sic  et Gedeon, de quo sermo est, palmam auream obtinuit, dum inaures aureas de preda hostium ab exercitu suo postulauit et accepit. Sic et nos, fratres, si legitime certemus, palmam auream, id est supernam gloriam possidebimus. Quam nobis prestare dignetur iehsu Christus. Amen.



SERMO LXIu. De apostolis Petro et Paulo.

Fecit Deus duo magua luminaria: luminare maius ut preesset diei, et luminare minus ut preesset nocti, et stellas . Forsitan miramini, fratres, quod in solemnitate sanctorum apostolorum Petri et Pauli, sermonem uobis facturi, de iis, que in operibus sex dierum continentur eiusdem sermonis fundamentum ponimus. Sed hoc sine ratione minime  facimus, dum per creationem mundi regenerationem generis humani; et per ornatum celi et terre, decorem et pulchritudinem uniuersalis Ecclesie conuenienter intelligimus. Celum significat ea que in sancta Ecclesia sunt summa, terra significat ima. Celum significat prelatos, perfectos, contemplatiuos; terra, subiectos, imperfectos, actiuos. Prelati namque, perfecti, contemplatiui, siue auctoritate nominis, siue differentia dignitatis, siue merito uirtutis, subiectis, imperfectis, actiuis sunt superiores. Subiecti uero imperfecti, actiui, prelatis perfectis contemplatiuis sunt inferiores. Ornatus celorum uirtutes exprimit perfectorum, ornatus terre uirtutes imperfectorum. Illos uelut celos excellenter eleuatos ornat diuina contemplatio, istos  quasi terram adhuc in imo residentem decorat bona actio. Illi per continuas preces protegunt, isti proteguntur. Illis gratia celestis confertur, et per illos istis defertur. Unde et Dominus per prophetam ait: Exaudiam celos, et ipsi exaudient terram . Et alibi scriptum est: Aperiet Dominus thesaurum suum optimum, celum, ut pluuiam tribuat terre tue in tempore suo . Cum igitur per creationem mundi restaurationem generis humani, et per dispositionem et ornatum celi et terre ordinem et pulchritudinem uniuersalis Ecclesie conuenienter intelligamus, quid per duo magna luminaria, solem uidelicet et lunam, rectius quam sanctos apostolos; quorum solemnia celebramus, id est Petrum et Paulum  accipere debemus, qui uere sunt luminaria per gratiam, magna per excellentiam? Petrus enim ceteris eminet excellentia potestatis, Paulus excellentia predicationis; Petrus sol, Paulus luna; Petrus sol per collatam sibi diuinitus potentiam, Paulus luna per collatam sibi celitus sapientiam. Luminare maius fecit Deus, dum Petro dixit: Caro et sanguis, fidei sacramentum, tibi non reuelauit, sed Pater meus, qui est in celis , et illum tunc lucere in celo precepit, dum illi claues regni celorum contradidit. Luminare minus fecit, dum Saulum strauit, et Paulum erexit, et in illo corporale lumen ad tempus exstinxit, sed spirituale in perpetuum accendit.

Sed iam uideamus, quomodo luminare maius iussit  preesse dici, et luminare minus preesse nocti. Per diem Iudea congrue significatur, que doctrina legis et prophetarum quasi claritate quadam luminis celestis illustrabatur. In hoc quippe non mediocriter gentibus prelucebat, quod non tantum naturalem, sed et scriptam legem habebat. Unde et Apostolus cum de Iudeis et gentibus disputaret ait: Quid ergo amplius est Iudeo; aut que utilitas circumcisionis? Multum per omnem modum. Primum quidem, quia credita sunt illis eloquia Dei . Per noctem gentilitas recte figuratur, que sue cecitatis tenebris antiquitus tegebatur. An non tenebrosa nox fuit gentilitas, cuius etiam sapientes, cum cognouissent Deum, non sicut Deum glorificauerunt, aut gratias egerunt, sed euanuerunt in cogitationibus  suis et obscuratum est insipiens cor eorum. Dicentes enim se esse sapientes, stulti facti sunt, et mutauerunt gloriam incorruptibilis Dei in similitudinem imaginis corruptibilis hominis, et uolucrum, et quadrupedum, et serpentum . Cum enim cognouissent Deum, ipsum naturaliter intelligendo, non sicut Deum glorificauerunt, ipsum per iustitiam colendo, aut gratias egerunt, eum pro accepto beneficio laudando, sed euanuerunt in cogitationibus suis, per superbiam. Et obscuratum est insipiens cor eorum, per ignorantiam. Superbia namque, dum mentem infumigat, proprii luminis claritate priuatos obscurat. Dicentes enim per superbiam et iactantiam se esse sapientes per acceptam scientiam, stulti facti sunt operante superbia per cecam et  excecantem ignorantiam. In quantam stultitiam corruerint ostenditur, cum de idololatria statim infertur: Et mutauerunt gloriam incorruptibilis Dei in similitudinem imaginis corruptibilis hominis et uolucrum, et quadrupedum, et serpentum. Et post pauca: Tradidit illos Deus in passiones ignominie; nam femine exarserunt in desideriis suis inuicem, et sicut non probauerunt Deum habere in notitia, tradidit illos Deus in reprobum sensum, ut facerent que non conueniunt; repletos omni iniquitate, malitia, fornicatione, auaritia, nequitia, plenos inuidia, homicidiis, contentione, dolo, malignitate, susurrones, detractores, Deo odibiles, contumeliosos, superbos, elatos, inuentores malorum, parentibus non obedientes, insipientes,  incompositos, sine affectione, sine federe, sine misericordia . Quod sub unius persona hominis Paulus, cuius hec sunt uerba, acriter redarguens ait: Secundum duritiam autem tuam, et cor impenitens thesaurizas tibi iram in die ire, et reuelationis iusti iudicii Dei, qui reddet unicuique secundum opera eius . Sic abyssus abyssum inuocat, dum culpa culpam generat. Culpa namque superbie genuit in eis cecitatem ignorantie, et cecitas ignorantie genuit impietatem idololatrie, et impietas idololatrie genuit maculam luxurie, et macula luxurie cooperantibus supradictis genuit enormitatem omnis iniustitie, que tandem genuit contemptum et duritiam impenitentie. Ecce quomodo gentilitas fuit nox tenebrosa. Luminare uero maius  diei, et luminare minus nocti prefuit, dum Petrus Iudeis, Paulus gentibus predicauit. Quod manifeste Paulus in Epistola ad Galatas declarans: Cum uidissent inquit quod creditum est mihi Euangelium preputii, sicut Petro circumcisionis. Qui enim operatus est Petro in apostolatum circumcisionis, operatus est et mihi inter gentes, etc. .

Dies itaque Iudea, non gentilitas, luminare maius Petrus, luminare minus Paulus. Quamuis autem Paulus predicator fuerit gentium, quamuis electionis uas, quamuis omnibus plus laborauerit, quamuis nichil minus a magnis apostolis fecerit, quamuis ad tertium celum et in paradisum Dei raptus, arcana ibi uerba, que non licet homini loqui, audierit, non me tamen arbitror sublimitati eius in aliquo  derogare, in eo quod ipsum minori luminari, id est lune, Petrum uero maiori, id est soli comparo, cum Petro soli dictum esse constet: Tu es Petrus, et super hanc petram edificabo Ecclesiam meam. Et tibi dabo claues regni celorum, et quodcunque ligaueris super terram, erit ligatum et in celis, et quodcunque solueris super terram, erit solutum et in celis , et cum soli Petro, iubente Domino, eum super aquas maris ambulare concessum sit, Petroque soli inter ceteros, et pre ceteris a Domino cura pastoralis principaliter et specialiter iniuncta sit, ubi dicit: Pasce agnos meos . Ambo tamen magni, ambo mirabiles, ambo laudabiles sunt et predicabiles, ambo passione germani, ambo una die, uno loco, unius sententiam tolerauere tyranni. Unde  licet eos ad commodum sententie nostre secundum predicta luminaria superius eos discernamus, uter tamen utri preponatur non est certum, quia possunt existimari meritis non dispares qui sunt in passione equales. Et licet in Petro fides emineat, in Paulo doctrina precellat, magisterium tamen Pauli fidei plenitudo est, et credulitas Petri doctrine est fundamentum. Isti sunt due principales in Ecclesia turres, duo propugnacula, duo duces, duo precones, due columne, due oliue, duo candelabra: Turres eminendo, propugnacula muniendo, duces pugnando, precones predicando; columne sustinendo, oliue miserando, candelabra lucendo. Sane sciendum est quod potestas soluendi, et ligandi quamuis soli Petro data uideatur a Domino, absque ulla tamen dubietate  ceteris apostolis data est, ipso teste qui post passionis sue, resurrectionisque sue triumphum apparens eis, et insufflauit, et dixit omnibus: Accipite Spiritum sanctum: quorum remiseritis peccata, remittuntur eis; et quorum retinueritis, retenta sunt . Necnon etiam nunc in episcopis ac presbyteris omni Ecclesie idem officium committitur, ut uidelicet agnitis peccantium causis quoscunque humiles, ac uere penitentes aspexerit, hos iam a timore perpetue mortis miserans absoluat. Sic quoque, licet Paulus specialis doctrine donum excellenter acceperit, noscendum tamen est alios apostolos eius doctrine gratia perfecte donatos, ipso Domino docendi ministerium illis iniungente, dum ait:  Euntes, docete omnes gentes baptizantes eos in nomine Patris, et Filii, et Spiritus sancti, docentes eos seruare omnia quecunque mandaui uobis .

Fecit itaque Deus duo magna luminaria, ut luminare maius preesset diei, et luminare minus preesset nocti. Et sint, inquit, in signa et tempora, et dies, et annos, et luceant in firmamento celi, et illuminent terram . Quantum ad sensum littere spectat, corporalia luminaria celi esse scimus in signa tempestatis ac serenitatis, in signa nauigandi, et ita de ceteris huiusmodi pluribus. Sunt et in tempora, quia eorum cursu, ascensu et descensu quatuor anni tempora determinantur et complentur. Sunt in dies  et annos, quia eorum et precipue solis ortu, cursu et occasu consummantur. Sic et spiritualia luminaria ista in signa nobis sunt, dum malum uitandi, bonumque faciendi nobis exempla tribuunt. In tempora quoque nobis sunt, dum in incerto diuitiarum, que cum temporibus defluunt neminem sperare debere patenter nos erudiunt. Unde et beatus Paulus ait: Reliquum est, ut qui habent uxores, tanquam non habentes sint; et qui flent, tanquam non flentes; et qui gaudent, tanquam non gaudentes; et qui emunt, tanquam non possidentes; et qui utuntur hoc mundo, tanquam non utantur: preterit enim figura huius mundi . Et ad Timotheum: Diuitibus huius seculi precipe, non superbe sapere, nec sperare in incerto diuitiarum . In tempora nobis sunt,  dum, ut in temporibus eterna queramus, nos instruunt. Hinc et idem Paulus ait: Ecce nunc tempus acceptabile, ecce nunc dies salutis . Per dies autem bonorum operum inchoationem, per annos uero eorum intelligimus consummationem. Sancta ergo hec celestia luminaria dies et annos nobis ministrant, et determinant, dum ad bonorum operum inchoationem, et perfectionem rationabiliter et discrete suis preceptis nos illustrant, quemadmodum et prefatus apostolus admonet dicens: Obsecro, fratres, per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum . Hec denique luminaria in firmamento celi lucent, et terram illuminant, quia et perfectis in celesti  conuersatione firmatis mirabiliter coruscant, et inferioribus ac imperfectis eos uerbis erudiendo, et exemplis accendendo lumen iustitie prestant. Sancti quippe perfecti in celesti conuersatione firmantur in uia per gratiam, in patria per gloriam. Hic per iustitiam, ibi per stolam primam, donec accipiant et secundam. Unde et predictus Apostolus ait: Nostra autem conuersatio in celis est . Imperfecti uero adhuc uelut in terra habitant, dum terrenis laboribus sepius insudant. Quapropter et illi nomine firmamenti, et isti nomine terre congrue designantur. Hec de sanctis apostolis Petro et Paulo diximus, et eorum magnam claritatem secundum duo maiora celi luminaria non sicut uoluimus, sed sicut ualuimus, declarauimus.

 Et stellas. Sicut per duo maiora celi luminaria Petrum et Paulum secundum predictam rationem accipimus, ita per stellas ceteros apostolos accipere debemus. Licet enim omnes apostoli sint magni, et omnes pariter et communiter gratia celesti sint donati, nescio tamen quo pacto Petrus et Paulus pre ceteris peculiari quadam in celo fidei uirtute uidentur precellere, dum Petro quasi bono dispensatori claues regni celestis dedit, et Paulo tanquam idoneo doctori magisterium ecclesiastice institutionis iniunxit. Unde ista duo maxima luminaria, uelut sol et luna, uno in loco non uidentur fixa, dum Petro uniuersalis ecclesie cura iniungitur, et Paulo omnium gentium doctrina committitur. Ceteri omnes uelut stelle in firmamento, uno singuli fixi uidentur  in loco, dum eorum unusquisque uno predicauit in regno. Predicauit enim Ioannes in Asia, Andreas in Achaia, Mattheus in Aethiopia, Iacobus maior et Iacobus minor in Iudea, Philippus in Scythia, Thomas in India maiore, Bartholomeus in India minore, Simon et Iudas in Perside. At non ita Petrus et Paulus, dum Petrus, ceteris in naui relictis, super maris aquas ambulans totius ecclesiastice dignitatis se principem fore signum accepit; et Paulus. qui ab Ierusalem, per circuitum, usque ad Illyricum impleuit Euangelium Christi. Quamuis itaque simul omnes celitus nobis luceant, lumenque ueritatis in tenebris uite presentis prebeant, et qualiter de Babylone in Ierusalem supernam ascendere ualeamus, nos doceant, beati tamen Petrus et Paulus  quorum solemnia celebramus, speciali quodam fulgore celestis iustitie nos irradiant. Nunc igitur karissimi nobis, tantorum luminarium splendore lustrati, omnes filii lucis, et filii diei sumus, non noctis, neque tenebrarum . Abiiciamus opera tenebrarum, et induamur arma lucis . Sed non hoc tantum, sed et transformemur a claritate in claritatem, tanquam a Domini spiritu, id est non solum relictis malis acquiramus bona, sed etiam inter bona sectemur semper potiora, ut de uirtute in uirtutem conscendentes, meritis et precibus beatorum apostolorum, Deum deorum in Sion uidere mereamur. Quod nobis prestare dignetur iehsu Christus, Dominus noster, qui est Deus benedictus in  secula. Amen.



SERMO LXu. In natiuitate beate Marie.

Sicut spina rosam genuit Iudea Mariam. Plebs antiqua, fratres, plebs Isrelitica quasi arbor quedam fuit, que in Abraham radicem habuit, et in Isaac et Iacob stipitem produxit, et se erexit, ac in duodecim patriarchis et filiis eorum ramos ac ramusculos multiplicauit. Que quidem propter pinguedinem fidei, ac iustitie Abrahe, Isaac et Iacob, et quorumdam, qui ex ipsis sunt geniti, olea uel uitis in quibusdam Scripture locis meruit appellari; sed ob quorumdam, imo multorum, ex eis procedentium prauitatem spine potissimum potest comparari. Unde ad demonstrandam precedentem eius bonitatem  et sequentem eius prauitatem, Dominus per Ieremiam dicit: Ego plantaui te uineam electam omne semen uerum, quomodo conuersa es in prauum uinea aliena?  Et post pauca Ieremias ipse: Oliuam uberem, pulchram, fructiferam, speciosam uocauit Dominus nomen tuum . Ad uocem loquele grandis exarsit ignis in ea. Abraham quippe Isaac, et Iacob, et plerosque ex eorum stirpe progenitos Domino placuisse, et cum ipsis siue per ipsos Dominum locutum esse Scriptura teste didicimus, ac per hoc uiti siue uinee uel oliue aut etiam ficulnee gentem illam merito comparari agnoscimus. Sed et nunc uideamus quomodo et quare spine, que stimulos acutos producit, et crudeliter pungit, eadem gens propter multorum filiorum suorum impietatem  iure debeat comparari, et inueniemus quod multi crudelitatis eius aculei e sacri eloquii testimoniis possint dinumerari. Primum itaque legimus de crudelitatis gentis illius stimulis Ioseph a suis fratribus iniuste odio habitum, tunica talari nudatum, in cisterna positum, ac tandem Ismelitis negociatoribus crudeliter uenditum, ad exteras et ignotas gentes ducendum. In Aegypto quoque a Pharaone afflicti, dum patientiam in aduersis habere debuissent, aduersus Moysen et Aaron turbati dixerunt: Fetere fecistis odorem nostrum coram Pharaone et seruis eius, et prebuistis ei gladium ut interficeret nos . Postquam autem egressi sunt de Aegypto ante transitum maris Rubri, dum Aegyptios se uidissent sequentes, seuientes contra Moysen  dixerunt: Forsitan non erant sepulchra in Aegypto, ideo tulisti nos ut moreremur in solitudine. Quid hoc facere uoluisti, ut educeres nos de Aegypto? Nonne iste est sermo quem loquebamur ad te in Aegypto, dicentes: Recede a nobis ut seruiamus Aegyptiis: multo enim melius est seruire eis quam mori in solitudine?  Post transitum uero maris Rubri in deserto Sin furentes aduersus Moysen et Aaron dixerunt: Utinam mortui essemus per manum Domini in terra Aegypti, quando sedebamus super ollas carnium, et comedebamus panem in saturitate. Cur eduxistis nos in desertum istud, ut interficeretis omnem multitudinem fame? 

Sed cum Psalmographus propter multiplicem prauitatis eorum nequitiam non interrogando, sed admirando  et stupendo proclamet dicens: Quoties exacerbauerunt eum in deserto, in iram conuerterunt Excelsum in inaquoso?  Quid necesse est sigillatim eorum contentiones describendo laborare et uarias eorum rixas dinumerare, quibus Dominum et Moysen irritauerunt in castris, Aaronque sanctum Domini? Sic et in terra promissionis positi immolauerunt demoniis et non Deo; diis, quos ignorabant; et Deum qui eos genuerat dereliquerunt, et obliti sunt Domini creatoris sui. Altaria eius destruxerunt et prophetas occiderunt. Ad ultimum uero, ut cumulum damnationis sue consummarent, auctorem uite cruci configentes interemerunt. His et huiusmodi peruersitatibus uelut crudelissimis  spinarum stimulis gens illa perfidu semperhispida fuit, et flores ex se procedentes, id est prophetas, et alios iustos ex se natos lacerare, et cruentare non desiit. Ex quibus alii ab eis secti sunt, ut Isaias; alii lapidati, ut Ieremias in Aegypto, Ezechiel in Babylone; alii in occisione gladii mortificati, ut Urias, Iosias; alii minis eorum fugati circuierunt in melotis, in pellibus caprinis, ut Elias, egentes, angustiati, afflicti, quorum dignus non erat mundus . Sed et principes eorum uiduam et aduenam interfecerunt, et pupillos occiderunt et dixerunt, Non uidebit Dominus . Nam et de huiusmodi crudelissimis punctionibus Scribis et phariseis Dominus exprobrans ait: ue uobis, Scribe et Pharisei hypocrite, qui edificatis sepulchra prophetarum,  et ornatis monumenta iustorum, et dicitis: Si fuissemus in diebus patrum nostrorum, non essemus socii eorum in sanguine prophetarum. Itaque in testimonio estis uobismetipsis, quod filii estis eorum, qui prophetas occiderunt . Et post pauca: Ierusalem Ierusalem, que occidis prophetas et lapidas eos qui ad te missi sunt . Habuit etiam arbor ista folia non semper mansura, sed quandoque casura, carnales scilicet legis obseruantias, quarum defluentiam Paulus insinuat, dum ad eas dicit parabolam temporis instantis: Iuxta quam munera et hostias offerebant, que non ualebant, iuxta conscientiam, perfectum facere seruientem, solummodo in cibis, et potibus, et uariis baptismatibus, et iustitiis carnis usque ad tempus correctionis impositis . Et alibi: Reprobatio  fit precedentis mandati propter infirmitatem eius et inutilitatem. Nihil enim ad perfectum adduxit lex . Umbram enim habebat lex futurorum bonorum, non ipsam imaginem rerum. Intelligimus itaque in Abraham arboris nostre radicem: in Isaac et Iacob stipitem; in duodecim patriarchis ramos; in filiis eorum, multiplices ramusculos; in carnalibus obseruantiis, folia; in iustis antiquis, precipue prophetis, flores; in prauitatibus eiusdem populi, spinales stimulos. Inter quos uidelicet flores beata uirgo Maria ceteris gloriosius rutilat, que non solum antiquos, uerum et uniuersos iustos sua pulchritudine superat.

Sed quia diximus quomodo gens Iudaica spine  comparetur, dicamus quomodo beata Maria per rosam, id est ipsum florem significetur. In rosa quatuor discerni posse uidentur, scilicet natura, forma, color et odor. Natura est rosa frigida, forma lata, colore alba aut rubra, odore grata. Per naturam ergo significat uitiorum extinctionem, per formam caritatem, per colorem puritatem et passionem, uel certe compassionem. Per odorem bonam opinionem. Que cuncta, excepta corporali passione, beate Marie, cuius hodie natiuitatem celebramus, rectissime congruunt. Nam, ut cetera. que satis nota sunt, taceam, uirtutem compassionis beata Maria habuit, quia eius animam, sicut scriptum est, doloris gladius pertransiuit . Igitur, sicut supra dictum est, Iudea est spina, Maria rosa. Et  sicut spina rosam, sic Iudea Mariam genuit, dum illa crudelis hanc misericordiam edidit. Quid enim crudelius gente Iudaica? de qua scriptum est quod lamie nudauerunt mammam. Filia populi mei crudelis quasi struthio in deserto?  Et item: Maior effecta est iniquitas filie populi mei peccato Sodomorum, que subuersa est in momento, et non ceperunt in ea manus. Quid autem misericordius beata Maria, que a cunctis fidelibus misericordie mater appellatur, et a cunctis uera fide eam inuocantibus misericordie esse mater comprobatur? Sed quia Iudee nequitiam, et beate Marie bonitatem semper laudandam describere non sufficimus, ad nosmetipsos stylum uertamus et qualiter ab illa declinare, et istam debeamus imitari  diligenter uideamus. Non ergo imitemur impiam Iudeam, ut simus spine; spine inquam ille, de quibus ait Dauid: Preuaricatores quasi spine euellentur uniuersi, que non tolluntur manibus: et si quis eas tangere uoluerit, armabitur ferro et ligno lanceato ignique succense comburentur usque ad nichilum . Crudeles sunt iste spine, crudeles sunt, ac detestabiles. Que non tolluntur manibus, quia non possunt euelli de sua crudelitate uirtute humana, sed sola potentia diuina. Et si quis eas uoluerit tangere, armabitur ferro et ligno lanceato, quia quorumdam ferina crudelitas nullo modo reprimitur, nisi durissimo et seuerissimo rigore iustitie feriatur. Igne denique succense usque ad nichilum comburuntur, quia flammis gehennalibus condemnati,  quantum ad hoc, quod in mundo fuerint, ad nichilum rediguntur. Non simus, fratres, tales spine, uel talibus similes, qui spinarum acerbus est fructus, punctio cruenta, et spine raro rei cuilibet adaptantur, nisi tantum igni et combustioni. Et quid amarius peccato, et quid grauius eternis incendiis, quibus peccatores concremantur? Imitemur beatam uirginem Mariam, maxime secundum hoc quod de rosa superius diximus, ut uitiositatis nostre flammas secundum eius naturam frigidam extinguamus, corda nostra secundum formam eius in dilectione Dei et proximi latius expandamus. Simus rubicundi, et si non pro Christo sanguinem effundendo, saltem infirmis eius membris compatiendo, et odoriferi, bonam opinionem ubique dispergendo  Iudaicam uitemus nequitiam, a malo declinando, beate Marie uirginis imitemur sanctimoniam bene faciendo, ut eius meritis et precibus euadere damnationem, et consequi mereamur beatitudinem. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LXuI. De Deo laudando, in festo cuiuslibet sancti.

Multis ex locis sacre Scripture didicimus Deum in sanctis suis esse mirabilem, atque laudabilem, et tanto laudabiliorem, quanto mirabiliorem. Diuersos autem modos laudationis diuine sanctus Psalmographus in ultimo libri sui psalmo nobis proponit ubi dicit:  Laudate eum in sono tube, laudate eum in psalterio et cithara, in tympano et choro, in chordis et organo. In cymbalis bene sonantibus, in cymbalis iubilationis . Et ut hec omnia non de corporalibus, sed de spiritualibus instrumentis intelligenda esse predoceret, statim adiunxit: Omnis spiritus laudet Dominum. Omnis spiritus, angelicus scilicet et humanus. uideamus ergo quid hec omnia spiritaliter significent. Tuba terribilem sonum habet, et per hoc predicationem illam figurat, que uel de breuitate uite presentis, siue de diuturnitate future damnationis fortiter nos terret: de breuitate presentis uite, ut ibi: Iam securis ad radicem est posita arboris ; de diuturnitate future damnationis ut ibi: uermis eorum non morietur, et ignis  eorum non exstinguetur . Et quia de differentia tubarum, id est modo predicationum superius in quodam sermone sufficienter diximus, nunc eadem repetere non curamus. Laudate eum in psalterio et cithara. Psalterium diuina contemplatio, cithara bona actio, quia psalterium a summo, cithara sonat ab imo. Quod psalterium uidelicet bene decachordum in sacra pagina uocatur, quia in contemplatione diuina tota legis series uere et perfecte consummatur. Sane cithara spiritualis ista sex habet chordas, id est sex opera misericordie, que sunt, dare cibum esurienti, potum sitienti, etc. Ad hanc citharam sonandam, et per eam laudem Deo decantandam ipse Christus nos hortatur, ubi dicit: Date eleemosynam, et omnia munda sunt uobis . Et antiquos de  contemptu culpans per prophetam dixit: Reficite lassum et hoc est refrigerium meum, et noluistis audire . Laudate eum in tympano et choro. Tympanum sit ex corio siccato super ligneum circum extenso, quo iuuencule tympanistrie ludere solent, que meliora instrumenta non habent. Significat autem congrue tympanum abstinentiam, per quam caro siccatur, attenuatur et extenditur. Et hoc tympanum Paulus exprimere uidetur, ubi dicit: Qui autem sunt Christi, carnem suam crucifixerunt cum uitiis et concupiscentiis .

Sed quia nil ualet abstinentia, quam non comitatur concordia, recte postquam dixit: Laudate eum in tympano, addidit, et choro. Est enim chorus contemperata  collectio uocum, et propterea per chorum designatur concordia morum. Qui autem laudare Dominum in tympano abstinentie, non etiam in choro concordie conantur, iure ieiunia eorum reprobantur, sicut per prophetam dicitur: Ecce ad lites et contentiones ieiunatis et percutitis pugno impie. Nolite ieiunare sicut usque ad diem hanc, ut audiatur in excelso clamor uester. Nunquid tale est ieiunium quod elegi, per diem affligere hominem animam suam . Et post pauca: Nonne hoc est magis ieiunium, quod elegi. Dissolue colligationes impietatis, solue fasciculos deprimentes . Qui ergo Domino placere uult ipsum laudando in tympano abstinentie, studeat etiam placere illi eum laudando in choro concordie. Laudate eum in chordis  et organo. Chorde designant uirtutes. Chorde, ut sonum reddant, extenduntur; uirtutes, ut fructum conferant, exercentur. Chordarum igitur extensio uirtutum est exercitatio, sonus chordarum utilitas uirtutum. In chordis Deum laudant quicunque recte uiuendo sanctis uirtutibus eum honorant, et illorum chorde concorditer sonant, quorum uirtutes ad proferendam laudabilem iustitiam uniformiter concordant. Ille quoque uirtutes clare sonum reddunt, que ab omni humiditate siccate sunt, quia uirtutes ille suauiter Deo sonant, que uitiorum fluxa non humectant. Chorde denique minime sonant, nisi tangantur, quia uirtutes nequaquam clarescunt, nisi prius aduersantibus exerceantur. Sonus chordarum roboratur, et formatur ex propinqua sibi ligni concauitate;  uirtutum uero bonitas commendatur ex interna et latente operantis intentione. Organum est quasi turris fistulis diuersis fabricata; quod flatu follium sonat. Quid itaque per folles, nisi perfectiores doctores spiritali doctrina repletos, quid etiam per organum rectius, quam audientium discipulorum cetum intelligimus. Per folles organum impletur, ut per suas fistulas sonum reddat, et per doctores Spiritu sancto plenos discipulorum cuneus doctrina spiritali adimpletur, ut per suos sensus, et membra, uel certe uirtutes, et opera laudem Deo dicat. In organo igitur a nobis Deus laudatur, dum in nostris auditoribus, et ex nostra spiritali doctrina per eorum bonam conuersationem glorificatur. Et sic implemus quod scriptum est: In doctrinis glorificate Dominum  . Quod uidelicet organum formam habet turris, quia discipulorum turba semper debet esse fortis, et sublimis ad resistendum inimicis. In chordis ergo Dominum laudamus, dum in nobismetipsis uirtutes exercemus; in organo dum alios hoc uel illo modo ad laudem Dei promouemus. Laudate eum in cymbalis bene sonantibus, laudate eum in cymbalis iubilationis. Cymbala inuicem se tangunt, et sic sonum reddunt; et significant uicarium honorem quo se inuicem iusti preueniunt ad alternam exhortationem qua se inuicem admonent, ut semper melius operentur, et semper deuotius Deum laudent. Et de his cymbalis, et de compercussione, siue consonantia eorum beatus Paulus sic dicit: Charitatem fraternitatis inuicem diligentes: honore inuicem preuenientes  . Et item: Certus sum, fratres mei, et ego ipse de uobis, quoniam et ipsi pleni estis dilectione, repleti omni scientia, ita ut possitis alterutrum monere . Et hec sunt cymbala bene sonantia, sancta uidelicet sanctorum ad meliorem prouectionem alterna monita. Cymbala uero iubilationis recte labia nostra sunt, que dum se inuicem in laudando Deum percutiunt, iubilationis eius iucunda suauiter promunt. Est autem iubilus ineffabile gaudium, quod nec taceri potest, nec exprimi ualet, quod Ecclesia in precipuis festiuitatibus representat circa eamdem syllabam uarias formando melodias, ut in Natali Domini cantatur tanquam sponsus quasi non ualens mentis exprimere hilaritatem. Nunc igitur,  karissimi nobis, laudemus Dominum in sono tube, ut dictum est, per predicationem, in psalterio per contemplationem, in cithara per bonam operationem. Laudemus eum in tympano per abstinentiam, in choro per concordiam. Laudemus eum in chordis, uirtutes in nobismetipsis exercendo, in organo, alios spiritali doctrina ad diuinam laudem premonendo et prouocando. Laudemus eum in cymbalis bene sonantibus, inuicem nos ad meliora commonendo. In cymbalis iubilationis, eius semper laudem nostris labiis concinendo. Laudemus, inquam, Dominum, quia speciale nobis est canticum singularis letitia, laus diuina. Laudemus Dominum, quia si eum laudamus, sicut debemus, erimus populus eius, de quo dicit: Populum istum formaui mihi, laudem  meam narrabit . Laudemus Dominum, quia sacrificium laudis honorificat eum; et illic iter, quo ostendet nobis salutare suum . Laudemus Dominum, quem teste Scriptura cuncta sua laudant opera, non tantum sensata, sed et insensata et insensibilia. Et quoniam non omnia possumus omnes, et unusquisque suum donum habet a Deo, unusquisque nostrum in quo se uelut specialem agnoscit habere gratiam, in eo excellenter operando laudem decantet diuinam. Laudemus ergo Dominum uniuersi, laudemus eum singuli. Laudemus eum moribus, laudemus eum super terram cum hominibus iustis in tempore, laudemus cum uocibus, ut meritis et precibus sanctorum, quorum hodie solemnia celebramus, super celum eum laudare mereamur cum  angelis in eternitate. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LXuII. De quatuor regum aduersus quinque reges pugnantium allegoria.

Factum est ut Amraphel rex Sennaar, et Arioch rex Ponti, et Chodorlahomor rex Elamitarum, et Thadal rex Gentium, inirent bellum contra Basa regem Sodomorum, et contra Bersa regem Gomorrhe, et contra Semeber regem Seboim, et contra Sennaab regem Adame, contraque regem Bale, ipsa est Segor . Quatuor superius dicti reges sunt uniuersi demones, qui idcirco quatuor esse dici  possunt, quia a quatuor uentis nobis incurrunt, uel quia quatuor principales uirtutes in nobis debellare contendunt. Ex quibus Chodorlahomor, qui inter alios quasi caput et princeps exstitit, et cuius belli causa principaliter fuit, diabolum singulariter exprimit, qui inter alios malignos spiritus impugnandis uel expugnandis credentibus principatum gerit. Chodorlahomor quasi generatio manipuli, uel quasi decorum manipulum interpretatur, quia diabolus malorum collationem quasi generat, dum eos in malo suis prauis suggestionibus procreat; et uelut decorum manipulum manu uehit, dum illos fallaci mundi huius pulchritudine decoratos ad tormenta portat. Ipse est rex Elamitarum. Elam interpretatur seculum uel orbis, et significat uniuersitatem hominum  seculum amantium, et per circuitum sue prauitatis ambulantium, sicut scriptum est: In circuitu impii ambulant . Elamite quoque interpretantur oppositi uel despecti. Et diabolus est rex Elamitarum, id est omnium fidelibus aduersantium, et ab ipsis merito despectorum. Cuncti denique reprobati spiritus reges sunt, quia secundum Apostolum, tenebrarum harum rectores existunt . Pentapolis regio, suis quinque ciuitatibus disposita, humane carnis sensualitas est, suis quinque proprietatibus discreta. Quinque uero sensus corporis, huius regionis reges sunt, dum extrinseca negotia, secundum quinquifidam discretionem naturaliter et proprie sibi delegata et designata, regaliter disponunt. Quatuor autem predicti reges quinque subiunctos reges uincunt,  dum maligni spiritus sensus corporis prauis delectationibus corrumpunt. Et Pentapolis duodecim annis in suis quinque regibus Chodorlahomor seruit, dum carnaliter uiuentium hominum uniuersitas seruitium, quod Deo secundum apostolicam doctrinam exhibere debuisset, in quinque sensibus corporis corruptis diabolo impendit, a quo anno tertio decimo recedit, dum secundum rectam sancte Trinitatis fidem, legis Decalogum decernit. Sed cum carnalium collectio per timorem Dei compuncta suis abrenuntiare prauitatibus disponit, tunc diabolus aduersus eam acrius seuit. Unde et in hac historia scriptum est quod quinque regibus pentapoleos a Chodorlahomor recedentibus ipse congregatis regibus complicibus  suis aduersus eos bellum mouit. Sed nequaquam in loco congruo ad commodum quinque regum bellum hoc gestum est. Nam scriptum est, quod direxerunt aciem contra quatuor reges in ualle siluestri. uallis autem siluestris habebat puteos multos bituminis. Itaque rex Sodomorum, et rex Gomorrhe terga uerterunt, cecideruntque ibi; et qui remanserant, fugerunt ad montem. Tulerunt autem omnem substantiam Sodomorum et Gomorrhe, et uniuersa, que ad cibum pertinent, et abierunt: nec non et Lot, et substantiam eius, filium fratris Abram, qui habitabat in Sodomis: Et unus, qui euaserat nuntiauit Abram.

Sic, sic, karissimi, multoties fieri cernimus quod sunt quidam dum Deo seruire deliberant, nec tamen suis prauitatibus perfecte renuntiant, contingit non  ut ipsi hostes uincant, sed ut ab hostibus cesi cadant, et suam substantiam, id est uirtutes et bona opera iam inchoata perdant. Quid enim per uallem siluestrem, nisi terrena et infructuosa actio? Quid per puteos bituminis, nisi profunditas amare tenacitatis, uel certe uorago uiscose et peruerse consuetudinis figuratur? Si ergo contra hostes nostros spiritales dimicare disponimus, non in uallem uitiorum, descendamus, sed in montem uirtutum ascendamus, ut uincamus, uel saltem effugiamus. Tulerunt Lot filium fratris Abram. Abram, qui interpretatur pater excelsus, intellectum significat, qui ceteris anime sensibus uidetur eminere et presidere. Cuius frater Aran, qui interpretatur excelsus, affectum designat, qui homini datus est, non ut infimis incumbat, sed ut  summis semper per ipsum inhereat. Si ergo Abram secundum mysticam significationem est intellectus rationalis, Aran frater eius affectus cordis, possumus non inconuenienter per Lot intelligere effectum boni operis. Ex affectu namque cordis nascitur effectus boni operis. Nec mirum quod, Aran mortuo et Abram absente, Lot capitur et abducitur. Dum enim cordis affectus per culpam moritur, et intellectus diligens custodia per negligentiam absentatur, statim effectus boni operis a rectitudine bone intentionis alienatur, suisque bonis funditus priuatur. Cuius bona sex opera misericordie dici possunt. Nuntius autem, qui hec nuntiat Abram, uermis est conscientie male, qui, ceteris omnibus abductis, solus solet remanere. Quibus cognitis pater excelsus adiunctis  trecentis decem et octo uernaculis, id est aliis anime potentiis hostes insequitur, et cedit, predamque uirtutum et bonorum operum in trecentis decem et octo uernaculis superando reducit. Trecenta secundum doctorum assertionem thau littera, que formam crucis habet, significat. In sacramento igitur crucis, et in denario legis, et octonario, id est spe future beatitudinis noster Abram dimicat, hostes superat, ciues liberat, predam reportat. Cui de cede regum reuertenti Melchisedech sacerdos Dei Altissimi et rex Salem, id est Christus, qui nostre uictorie semper congaudet et congratulatur, occurrit, et profert panem et uinum, sacramentum corporis et sanguinis sui illi participando, et benedicit ei in donis spiritalibus  illum multiplicando: et Abram dat illi decimas omnium que acquisiuit, perfectionem uirtutum et bonorum operum non sue uirtuti superbe attribuendo, sed illi humiliter ascribendo, ac dicendo: Non nobis, Domine, non nobis, sed nomini tuo da gloriam . Et nunc, dilectissimi, turpe sit nobis cum Lot in Sodomis, id est in carnali delectatione, et circa Iordanem, id est descensum secularium negotiorum commorari. Timeamus eius exemplo depredari et captiuari. Ad tutiora semper loca, hoc est ad secretiora uirtutum cacumina conscendamus, ut de his periculis magis securi celestia bona facilius promereri ualeamus. Quod nobis prestare dignetur. iehsu, etc.



SERMO LXuIII. De octo terris diuersarum rerum plenis moraliter.


Misericordia Domini plena est terra . Plures diuersasque terras hic ad euidentiam propositi sermonis describere decreuimus, ut ex earum descriptione plures nobis sensuum spiritalium intellectus aperiamus. Est itaque terra, que plena est furore Domini, et est terra, que plena est correptione Domini. Terra, que plena est furore Domini, est infernus; terra, que plena est correptione Domini, est ignis purgatorius. Infernus enim congruedici potest plenus furore Domini, quia in eo ad plenum furorem eius sentiunt, qui se hic uel a peccatis damnabilibus penitus tenere, aut post lapsum emendare contempserunt. Huius terre, que est omnium  terrarum infima, et in hac parte ultima, Dominus ad Ezechielem mentionem facit, ubi de quorumdam principum gentilium, et gentium eorum damnatione locutus est dicens: Fili hominis, cane carmen lugubre super multitudinem Aegypti, et detrahe eam ipsam, et filias gentium robustarum ad terram ultimam cum his qui descendunt in lacum . Et deinceps: Ibi: Assur et omnis multitudo eius; in circuitu illius sepulcra eius; omnes interfecti, et qui ceciderunt gladio, quorum data sunt sepulcra in nouissimis laci. Et facta est multitudo eius per gyrum sepulcri eius. Ibi Elam, et omnis multitudo eius per gyrum sepulcri illius. Omnes hi interfecti gladio, qui descenderunt incircumcisi ad terram ultimam; qui posuerunt fortitudinem suam in terra uiuentium  et portauerunt ignominiam suam cum his qui descenderunt in lacum , et cetera similiter dicta de quibusdam aliis regibus et gentibus. Hec itaque terra uere plena est furore Domini, in qua mors est sine morte, finis sine fine, defectio sine defectione. Ibi uermis semper edens, ibi tortor semper cedens:

Hic locus indignis, quo non exstinguitur ignis.
Nec qui torquetur, nec qui torquet morietur.

Et non negligenter attendendum quod principes damnati in medio suorum secumque damnatorum esse referuntur, quia iustum est ut qui hic in medio fuerunt uelut columna et firmamentum in peccato, ibi in medio sint in tormento. Quorum omnium singula sepulcra singularia singulorum sunt tormenta.

Terra uero plena correptione uel correctione Domini,  apte dici ualet ignis purgatorius. Hec autem differentia inter correptionem et correctionem esse uidetur, quod correptio est, quando quis arguitur, etsi non emendetur; correctio uero, quando etiam emendatur. Ignis itaque purgatorius recte terra plena correptione et correctione Domini dicitur, quia in eo plenariam correptionem Domini sentiunt, et correctionem accipiunt, qui in hoc mundo a peractis peccatis recedentes, plenaria satisfactione se purgare neglexerunt, uel certe morte preuenti non potuerunt. Cuius uidelicet ignis cruciatio omnes presentis satisfactionis dolores transcendere credenda est. Id enim, quod in presenti est momentaneum et leue tribulationis nostre, supra modum in  sublimitate eternum glorie pondus operatur in nobis . Illic autem pro negligentia, uel longo contemptu grauioris flamme cruciatus sicut ex plerisque sanctorum reuelationibus, et locis Scripturarum comprobatur, debetur et adhibetur. Est etiam terra, que plena est uoluptate Domini, et est terra, que plena est sustentatione Domini. Terra, que plena est uoluptate Domini, est paradisus; terra uero, que plena est sustentatione Domini, est hic mundus. Paradisus est terra, que est plena uoluptate Domini, non ea uoluptate, que ipse est, uel que in ipso substantialiter et eternaliter est, sed ea que ab ipso, uel per ipsum temporalis et mutabilis creata est. Plenus est paradisus uoluptate, quia in ipso ab initio facta creduntur, que plenarie humanis  usibus essent necessaria, utilia, commoda, grata, siue iucunda. Ibi perpetuum eris temperamentum humane nature gratissimum, lignumque uite ad conseruandam uitam humanam incorruptibilem et immortalem sua uirtute potentissimum. Ibi, si homo in iustitia perstitisset, semper mulceret, et delectaret uisum diuersorum uarietas colorum, auditum cantus auium, olfactum redolentia florum, gustum sapor fructuum, tactum suauitas quarumlibet rerum. Terra quoque plena sustentatione Domini non incongrue dicitur hic mundus. In hoc enim mundo accedentium uel recedentium planetarum operatione, et pluuie temporanee et serotine cooperante uirtute, rebus generantibus et germinantibus, plenarie prouidet, et administrat Deus, nisi  peccatis aliquando prepediatur, cuncta que sunt necessaria sustentationi uite humane. Et si nonnunquam ab iis, qui secundum carnem ambulant in deliciis siue diuitiis mundi huius, uoluptas queratur uel haberi credatur, nunquam tamen ab iis, qui sanum habent intellectum uera uoluptas esse credenda est in iis, que secundum dominicam sententiam spinis comparantur.

Est quoque terra, que plena est ira Domini, et est terra, quam scilicet in principio sermonis posuimus, que plena est misericordia Domini. Terra igitur, que plena est ira Domini, uniuersitas peccantium; terra autem, que plena est misericordia Domini, conuenienter accipitur uniuersitas penitentium. Terra, que plena est ira Domini est uniuersitas  peccantium, quia reuera plenarie Dominus iratus esse creditur in eos, quos secundum desideria cordis eorum ire permittit in adinuentionibus suis. Nunquid enim illis non erat iratus, quos, ut ait Apostolus, et superius in quodam sermone posuimus, tradidit in reprobum sensum, ut facerent, que non conueniunt, repletos omni iniquitate, malitia, fornicatione , et ceteris horrendis detestandisque uitiis et peccatis, que ibidem consequenter describuntur? In erumnas huius terre miserabilis populum antiquum collapsurum significauit, ubi per Moysen comminando dixit: Mea est ultio, et ego retribuam eis in tempore, ut labatur pes eorum . Super huius terre inhabitatione Isaias lacrymabilem querimoniam protulit ad Dominum dicens:  Ecce tu iratus es, et peccauimus . Ab hac denique terra Psalmographus nos cercet, ubi dicit: Apprehendite disciplinam, ne quando irascatur Dominus, et pereatis de uia iusta . Terra uero, que plena est misericordia Domini, manifeste uniuersitas est uere penitentium, cum ipse Dominus per Ezechielem prophetam dicit: Quod si impius egerit penitentiam ab omnibus peccatis suis, que operatus est, et custodierit uniuersa precepta mea, et fecerit iudicium et iustitiam, uita uiuet, et non morietur. Omnium iniquitatum eius, quas operatus est, non recordabor. In iustitia sua, quam operatus es, uiuet . Hec est terra, in qua solemniter et singulariter quotidie, imo continue cantatur laus  illa letabunda Psalmiste, qua dicit: Miserator, et misericors Dominus, longanimis et multum misericors. Non in perpetuum irascetur, neque in eternum comminabitur. Non secundum peccata nostra fecit nobis, neque secundum iniquitates nostras retribuit nobis , et cetera, que sequuntur.

Est denique terra, que plena est gratia Domini, et est terra, que plena est gloria Domini. Terra, que plena est gratia Domini, sancta est Ecclesia. Unde Paulus, Corinthiorum Ecclesie scribens, ait: In omnibus diuites facti estis in Christo, in omni uerbo, et in omni scientia, sicut testimonium Christi confirmatum est in uobis, ita ut nichil uobis desit in ulla gratia . Et item in eadem Epistola de multiplicitate multiformis gratie Dei, que est in Ecclesia,  dicit: Alii per spiritum datur sermo sapientie, alii sermo scientie, alteri fides, alii gratia sanitatum, alii operatio uirtutum, alii prophetia, alii discretio spiritum, alii genera linguarum, alii interpretatio sermonum. Hec autem omnia operatur unus atque idem spiritus, diuidens singulis prout uult . Sancte igitur Ecclesie gratia celestis infunditur, que dum singulis membris sufficienter diuiditur, in toto corpore plenaria et perfecta demonstratur. Sane terra, que plena est gloria Domini, celestis patria est. Licet enim pleni sunt celi et terra gloria eius, illa tamen patria singulariter plena gloria eius non incongrue dicitur, in qua eius gloria non per speculum, et in enigmate,  uel ex parte, sed manifeste atque plenarie uidetur. Cuius terre gloriam, nec manu scribere, nec lingua promere, nec sensu sufficimus cogitare, quia ipse Deus, qui ipsa gloria est, incomprehensibilis cogitatu est. Non enim potest cogitari Deus quid est, etiam si credi potest quia est, non qualis est comprehendi. Unde Apostolus: Quod oculus, inquit, non uidit, nec auris audiuit, nec in cor hominis ascendit . Et Psalmista: Quam magna multitudo dulcedinis tue Domine, quam abscondisti timentibus te! 

Ergo quemadmodum supra monstratum est, furore Domini plenus est infernus, correptione ignis purgatorius, uoluptate paradisus, sustentatione mundus, ira uniuersitas peccantium, misericordia uniuersitas  penitentium, gratia sancta Ecclesia, gloria patria superna. Et quidem superna patria finis est omnium in summo, infernus finis omnium in infimo. Ad finem, qui est in summo, uia est iustitia. Ad finem, qui est in infimo, uia est culpa. Ad finem, qui est in summo, tendunt et perueniunt electi. Ad finem, qui est in infimo, tendunt et perueniunt reprobi. Et sapientia diuina, que est creatrix et gubernatrix omnium, attingit a fine usque ad finem fortiter et disponit omnia suauiter . Attingit a fine, qui est in summo, usque ad finem, qui est in infimo. A fine beatitudinis ad finem damnationis. hic bonis premia uite reddens, illic malis stipendia mortis rependens. Attingit a fine usque ad finem fortiter, quia infra metas utriusque retributionis  non deficit, et disponit omnia suauiter, quia modum equitatis in aliquo non excedit. Hec, fratres, sub breuitate perstrinximus, uobisque maiora scrutanda reseruamus. Et nunc, karissimi, ad nosmetipsos quam primum redeamus, singuli propriam conscientiam intente discutiamus, et ubi simus, quo tendamus diligenter attendamus. Donet autem nobis Dominus, ut in terra, que plena est misericordia Domini, dum uiuimus, commaneamus, ut per terram, que plena est gratia Domini, tendentes ad terram que plena est gloria Domini, perueniamus. Quod nobis prestare dignetur iehsu Christus Dominus noster, qui est benedictus in secula. Amen.



SERMO LXIX. In Ascensione Domini, de laudando Deo per omnem creaturam.


Laudate Dominum de terra, dracones, et omnes abyssi, ignis, grando, nix, glacies, spiritus procellarum, que faciunt uerbum eius, etc. . Superius, fratres, in psalmo, cuius hec sunt uerba, celestia quedam, angelos scilicet, solem, lunam, stellas ad laudem Creatoris sanctus Psalmographus inuitauit, nunc ad hec, que proposuimus et cetera que sequuntur, inuitanda ad ipsius laudem descendit. Laudate, inquit, Dominum de terra, dracones, et omnes abyssi. Non solum autem que hoc in loco scripta sunt, uerum et uniuersa corporalia, que subsistunt, dum ad decorem uniuersitatis habent et tenent locum suum, laudant Deum. Sed et in hoc uniuersa uisibilia semper et sublimiter Deum laudant,  quod mirabiliter a Deo condita et decenter disposita ex contemplatione sui ad admirandum, laudandumque Deum iugiter nos incitant, et inuitant. Sed quia non tam quid littera foris sonat, quam quid dulcedinis intelligentia spiritualis intus contineat, disserere debemus, ad discutiendos sensus tropologicos ingrediamur, et quid in his, que secundum litteram hic describuntur, moralis edificationis lateat uideamus. Laudate Dominum de terra, dracones, et omnes abyssi. Draconibus, ut beatus Augustinus dicit, non sunt maiora animantia super terram. Qui quamuis perniciosa ualde animantia sint, habent tamen aliquid, unde in bona significatione poni possint. Nam quia nichil eorum que sunt est uniuersaliter boni  participatione priuatum, quia teste Scriptura, uidit Deus cuncta que fecerat, et erant ualde bona , possunt etiam quelibet infima et minima, et que respectu aliorum uidentur deformia, boni aliquid figurare. Dracones itaque eo quod magnitudine corporum animantia cetera superant, illos qui magno iustitie merito, uel boni nominis opinione et auctoritate ceteros transcendunt, significant. Sic admiramur et imitamur Abraham inter patriarchas, Isaiam inter prophetas, Ioannem inter euangelistas, Petrum inter apostolos, Stephanum inter martyres, Nicolaum inter confessores, beatam Mariam inter uirgines. Abyssi magne profunditatis sunt et humano uisu penetrari non possunt. Illos ergo recte designant, qui occulta et mystica celestis sapientie et  scientie profunditate pre ceteris abundant. De qua profunditate Paulus admirans, et exclamans, dicit: O altitudo diuitiarum sapientie et scientie Dei: quam incomprehensibilia sunt iudicia eius, et inuestigabiles uie eius! Quis enim cognouit sensum Domini? aut quis consiliarius eius fuit?  Et Psalmista: Iudicia tua abyssus multa . Et Salomon: Sunt iusti atque sapientes, et opera eorum in manu Dei sunt: et tamen nescit homo, utrum amore an odio dignus sit . Illos igitur congrue possunt abyssi exprimere, quibus pre ceteris datum est uel in sacramentis occulta cognoscere, uel in diuinis iudiciis secreta profundius inuestigare. Ignis etiam illos specialiter insinuat, quorum mens per caritatem accensa feruentius  flagrat. Charitas enim ignis est perpetuus, qui nunquam debet deficere in altari Domini , id est in secreto cordis humani. Hic est ignis de quo ipse Dominus dicit: Ignem ueni mittere in terram, et quid uolo, nisi ut accendatur . Grando cadendo uerberat et per hoc illos aperte figurat, quorum sermo seuerus est et dissolutos ac inquietos aspere castigat. Sunt uero nonnulli, qui innocenter se uiuere credunt, dum delinquentes non reprehendunt. Quos beatus Augustinus redarguens dicit: Magis innocentes non estis, si fratres uestros, quos iudicando corrigere potestis, tacendo perire permittitis. Et beatus Gregorius in libro Pastorali: Qui inquit, proximorum mala conspiciunt, et tamen in silentio linguam premunt, quasi conspectis  uulneribus usum medicaminis subtrahunt, et eo mortis auctores fiunt, quo uirus quod poterant, curare noluerunt.

Audiant hoc illi, qui propter timorem, aut amorem, aut muneris acceptionem, aliorum letalia peccata detegere fugiunt, quod nisi ea correctionis et salutis causa prodiderint, similes peccantibus fiant, et uno peccante, et ceteris tacentibus et non corripientibus, omnibus periculum immineat. Qui enim malum uidet et tacet, non solum in illud Psalmiste labitur dicentis: Si uidebas furem, currebas cum eo, et cum adulteris portionem tuam ponebas ; uerum etiam cum Isaia necesse est clamet, et dicat: ue mihi, quia tacui, quia uir pollutus labiis  ego sum . Quisquis ergo mala uidet et tacet, uir pollutus labiis existit, et peccantis facinus in semetipsum retorquet. Nix albescit, et per hoc illorum, qui per munditiam candent, typum recte gerit. Aqua ui frigoris constringitur, et in glaciem redigitur. Glacies ergo uere sunt, qui fluxa mentis et carnis sue rigore discipline constringunt. Spiritus procellarum, id est uentus, qui procellas nunc erigit nunc deprimit, Spiritum sanctum significat, qui humane mentis cogitationes nunc eleuat, nunc humiliat, Spiritus itaque non incongrue dici possunt, qui Deo qui spiritus est per amorem adherescunt. Qui enim adheret Deo, unus spiritus est . Qui autem per hec, que dicta sunt, malos accipere uoluerit, poterit intelligere per dracones  malitiosos, per abyssos subdolos, per ignem cupidos, per grandinem persecutores, per niuem hypocritas, per glaciem obduratos, per spiritum turbantes ac turbidos. Quos omnes ad laudem Dei Psalmista uocat, dum in his uerbis, ut ad bonum de malo conuertantur, eos subtiliter inuitat. Sed melius uidetur ut bonos significare dracones cetera dicantur  propter id quod additur: Que faciunt uerbum eius. Boni etenim absque dubio uerbum Dei faciunt, quia preceptis Dominicis obediunt. Sequitur:

Montes, et omnes colles, ligna fructifera, et omnes cedri, bestie, et uniuersa pecora, serpentes, et uolucres pennate. Montes exprimunt prouectos et perfectos, colles incipientes et imperfectos. Non solum  itaque montes Deum laudant, sed et colles inter eos computantur, qui laudem Dei cantant. Non ergo diffidant colles, id est illi qui bonum inceperunt, etsi nondum perfecerunt. Scriptum quippe est: Imperfectum meum uiderunt oculi tui, et in libro tuo omnes scribentur . Si omnes, ergo et parui et magni. Quid est oculi tui uiderunt? Approbauerunt. Quid est in libro scribentur? Saluabuntur. Ergo imperfecti quoque saluabuntur. Qui enim imperfecti sunt, aliquid sunt, et aliqui sunt, et in numero ponuntur, et scribuntur. Qui autem nichil sunt, nulli sunt, nec scribi nec numerari possunt, qui nichil habent. Ergo omni habenti dabitur et abundabit . Omni habenti meritum dabitur premium. Non dixit habenti magnum meritum  premium dabitur, et paruum premium habenti non dabitur, sed omni habenti dabitur, et abundabit. Ergo etiam ille, qui paruum meritum habet, cum premium acceperit, satis habebit: quamuis non tantum habebit quantum ille qui magnum meritum habebit. Solus ille excluditur a percipiendo premio qui nichil habet de merito. Omnes ergo qui in Domino moriuntur, beati sunt , quia post meritum uirtutis ad premium beatitudinis perueniunt. In Domino moriuntur, qui in carne quidem morientes in Domino uiuentes inueniuntur. Quomodo uiuentes? In fide, et spe, et caritate existentes. Ligna fructifera sunt, qui ceteris fructum doctrine uitalis conferunt. Cedri  uero sunt qui comtemptis terrenis, ad celestia speranda se sublimiter erigunt. Per bestias autem omnia siluestria et indomita animalia, que per solitaria loca uagantur, et humanum aspectum fugiunt, accipimus. Per pecora uero domestica et mansueta intelligimus. Bestie igitur illos recte significant qui uitam solitariam agunt; pecora illos qui socialiter cum aliis uiuunt, serpentes per terram repunt, et prudentes sunt. uolucres ad alta uolant et celestibus appropinquant. Per serpentes itaque conuenienter exprimi possunt cuncti qui ea que ad actiuam uitam pertinent administrant; per uolucres cuncti qui ad celestia contemplanda pennis uirtutum se subleuant. Sequitur:

Reges terre, et omnes populi principes, et omnes iudiees  terre. Iuuenes, et uirgines, senes cum iunioribus laudent nomen Domini, quia exaltatum est nomen eius solius. Per reges intelligimus omnes qui aliis recte presunt. Per populos intelligimus omnes qui suis prelatis humiliter obediunt. Principes dici uidentur, quasi primi incipientes. Principes ergo illos recte significant, qui exemplo boni operis alios precedentes ad iustitiam eos informant. Unde et de ipso Domino scriptum est: Que cepit iehsu facere et docere . Et beatus Petrus prelatis ait: Non ut dominantes in clericis, sed forma facti gregi . Iudices uero sunt, qui uerum a falso, bonum a malo ueraciter discernunt. In iuuenibus autem uiget fortitudo. Iuuenes ergo illos apte designant qui in bello fortes sunt et malignum uincunt.  Et tales beatus Ioannes per Epistolam suam alloquens dicit: Scribo uobis, iuuenes, quia fortes estis et uerbum Dei in uobis manet, et uicistis malignum . Per uirgines intelligimus omnes qui uirginalem corporis integritatem habent, uel certe illos, qui integritatem fidei ac mentis possident, qui adherent sponso Christo, nec consentiunt corruptori diabolo. Per senes denique accipere possumus omnes grauitate maturos. Per iuniores omnes uelocitate boni operis expeditos. Omnes igitur isti, qui supra dicti sunt, laudem Dei concinunt, dum iuste uiuunt. Felix autem, qui uel unum aliquod ex his, que dicta sunt, habere se ueraciter cognoscit, et miser ac miserabilis, qui se bonis omnibus, que supra designata sunt uacuum cernit. Et  nunc, fratres, ad nosmetipsos respiciamus, et an in numero istorum omnium quos supra descripsimus, per aliquam gratiam simus, attendamus. uideamus, an dracones sumus aliquos saltem magnitudine cuiuslibet uirtutis uel opinionis transcendendo: an abyssi, occultam sapientie et scientie diuine profunditatem, prout nostra fragilitas pati potest, continendo. Sed hec magna ualde sunt, et nostram paruitatem forsitan penitus excedunt, nec omnibus sunt communia, que paucis sunt singularia. Si igitur ista, dracones scilicet et abyssi, excellenter esse non possumus, saltem simus ignis spiritu feruendo, grando inquietos corripiendo, nix per munditiam candendo glacies que in nobis male sunt fluida cercendo,  spiritus spiritui Deo per amorem adherendo. Simus montes per perfectionem, uel certe colles per boni inchoationem, ligna fructifera fructum ceteris doctrine conferendo, cedri ad celestia speranda sublimiter nos erigendo. Et si bestie esse non possumus uitam solitariam agendo, simus pecora mansuete cum ceteris uiuendo; serpentes actiue uite negotia prudenter tractando, uolucres ad celestia contemplanda euolando. Simus etsi non de numero regum ceteris presidendo, saltem de numero populi nostri prelatis humiliter obediendo. Principes simus, aliis exemplum iustitie prebendo. Iudices simus, que recta sunt discernendo. Iuuenes simus, malignum uincendo, uirgines integritatem, et si non corporis, saltem fidei et mentis possidendo.  Simus denique senes grauitate maturitatis, iuniores uelocitate boni operis. Unusquisque laudet Dominum secundum donum sibi specialiter collatum. Non enim omnia possumus omnes. Et quia hec singulis anni noctibus canimus, dum ea ore promimus, attendamus si ea corde teneamus. Nostrum est enim specialiter ministerium laudare Dominum. Cuius laus tunc acceptabiliter canitur, dum quod ore profertur, in corde uersatur.

Quia exaltatum est nomen eius solius. Sicut ipse solus est, quia uere est et immutabiliter est, ita uere nomen eius solius exaltatum est. Et licet creatura suum habeat esse et altum esse, nullam tamen habet eius existentia comparationem ad Creatoris essentiam, eius altitudo ad illius excellentiam. Quia omnes  gentes quasi non sint, sic sunt coram eo, et quasi nichil et inane reputate sunt ei ; et anni mille ante oculos eius tanquam dies hesterna, que preteriit . Hinc est quod sancti omnes, quando in uisione Dei proficiunt, quanto magis diuinitatis interna conspiciunt, tanto magis se nichil esse cognoscunt. Nusquam quippe legitur quod Abraham se cinerem esse professus est, nisi cum Domini habere meruit collocutionem. Esse enim se forsitan aliquid crederet, si ueracem essentiam, que supra ipsum est, minime sensisset. At ubi ad immutabilem contemplandum supra se raptus est, impletus tante contemplationis potentia, dum uideret illum, nichil se esse nisi puluerem uidit. Solus quippe ueraciter est, quia solus incommutabiliter permanet. Nam omne  quod modo sic, modo aliter est, iuxta non esse est. Permanere enim in suo statu non potest, atque aliquo modo ad non esse itur, dum ad aliud per temporum uicem ducitur. Et beatus Dionysius nullam essentiam, lumen, siue uitam, ad incomprehensibilem diuinitatis infinalitatem, comparationem habere posse talibus uerbis testatur dicens: »Aliquando, inquit, diuinitatis beatitudinem manifestatiuorum eloquiorum traditiones, ut rationem, et intellectum, et essentiam laudent diuinam rationalitatem, et sapientiam eius declarantes, et uere existentem subsistentiam, et eorum que sunt subsistentie causam ueram, et quasi lumen eam, formam, et uitam uocant.« Et quamuis hec, scilicet ratio, intellectus  lumen et cetera uisibilia, per que nonnunquam inuisibilia Dei intelliguntur, superent, et altiora uideantur ad ea, que diuinitatis sunt significanda, deficiunt tamen ad diuinam ueritatem similitudines. Est enim super omnem essentiam, et uiam, nullo eam lumine characterizante, omnique ratione et intellectu a similitudine ipsius incomparabiliter derelictis.

Quia ergo Deus solus uere est, quia et immutabiliter est, recte nomen eius solius exaltatum est, et exaltandum est. In hac sacra presertim solemnitate, qua unigenitus Dei Filius eterno Patri ceternus in substantia carnis nostre celos ascendit, et in dextera maiestatis in excelsis resedit. Hodie, inquam, nomen eius singulariter et solemniter exaltatum  est, et exaltandum est, quia hodie dixit Dominus Domino meo, Sede a dextris meis . Hodie ille, qui uenit de Edom tinctis uestibus de Bosra, formosus in stola sua, gradiens in multitudine uirtutis sue , principibus celi portas suas, quas humane nature diu clauserant aperientibus, et portis eternalibus se leuantibus, celorum regna gloriosus intrauit. . Hodie filius hominis ad Antiquum dierum peruenit, et in conspectu eius obtulerunt eum. Et dedit ei potestatem, et honorem, et regnum: et omnes populi, et tribus, et lingue seruient ei. Potestas eius potestas eterna, que non auferetur: et regnum eius, quod non corrumpetur . Hodie precursor noster usque ad interiora uelaminis in ipsum celum, in tabernaculum  non manufactum, neque per sanguinem hircorum, et uitulorum sed per proprium sanguinem introiuit semel in sancta eterna redemptione inuenta; secundum ordinem Melchisedech Pontifex factus in eternum, ut apparea nunc uultui Dei pro nobis et interpellet pro nobis . Et nunc karissimi nobis, a terrenis uerbum incepimus, sed etiam per illud ad interiora celorum ascendamus. Utinam autem sicut ascendimus uerbo, sic ascendamus animo; sicut ascendimus loquendo, sic ascendamus digne laudando. Laudemus ergo Dominum corde, laudemus eum ore in tempore, ut eum laudare mereamur in eternitate. Quod nobis prestare dignetur iehsu Christus Dominus noster, qui est, etc.



SERMO LXX. In die Pentecostes


Gratiam et gloriam dabit Dominus . Homo, karissimi nobis, ad hoc factus est ad imaginem et similitudinem Dei, ut illius boni, quod Deus est per naturam, particeps esse posset per gratiam. Ad imaginem Dei factus est secundum rationem, ad similitudinem Dei secundum dilectionem. Ad imaginem secundum cognitionem ueritatis, ad similitudinem secundum amorem uirtutis. Ad imaginem secundum intellectum, ad similitudinem secundum affectum. Sic opifex Deus fecit creaturam humanam ad imaginem et similitudinem suam, ut per hoc, quod facta esset ad similitudinem Dei, Deum diligeret, et cognoscendo et diligendo Deum  possideret, et possidendo beata esset. Sicut enim in uno elemento, scilicet igne, duo sunt inter se diuersa, et a se remota, splendor uidelicet et calor; nec splendor est calor, nec calor est splendor, quia splendor lucet et uidetur, calor ardet et sentitur; nec splendor ardet aut sentitur, nec calor lucet aut uidetur. Sed in humana creatura imago Dei et similitudo Dei inter se diuersa uidentur, et a se quodammodo remota. Nam secundum illud bonum, quo facta est ad imaginem Dei ipsa creatura humana, elucet ad cognitionem; et secundum illud bonum, quo facta est ad similitudinem Dei, calet ad dilectionem. Quod autem imago et similitudo Dei secundum precedentes distinctiones possint accipi, doctores in uerbis Psalmiste declarant, ubi dicit: Signatum  est super nos lumen uultus tui, Domine, dedisti letitiam in corde meo . Per lumen enim quod super nos siue in nobis signatum est, distinguunt in nobis diuinam imaginem, quam assignant in discretione rationis; per letitiam uero diuinam similitudinem, quam determinant in iucunditate dilectionis.

Homine igitur ad imaginem et similitudinem Dei condito, et ipso uelut domino mundi in loco deliciarum quasi in parte potiori Dei prouidentia constituto, et ad conseruanda bona que habebat eadem Dei prouidentia rationi humane adiuncta monito, atque ad illa bona que habiturus erat querenda et obtinenda precepto obedientie cum gratia operante instructo, uidit diabolus et inuidit quod homo illuc  per obedientiam ascenderet, unde ipse per superbiam corruisset. Quia uero illi per uiolentiam nocere non potuit, ad fraudem se conuertit, ut dolo hominem supplantaret, quem uirtute superare non posset. Decipiens itaque diabolus hominem, duo illi principalia mala contra duo supradicta principalia bona inflixit, duabus lethalibus plagis uulnerauit. In eo namque quod factus erat ad imaginem Dei secundum rationem, uulnerauit eum per ignorantiam boni. In eo uero quod factus erat ad similitudinem Dei secundum dilectionem, uulnerauit eum per concupiscentiam mali. Et hec duo principalia mala sunt, ex quibus cetera hominis mala cuncta procedunt. Ex ignorantia procedit delictum, ex concupiscentia procedit peccatum. Delictum est, quando non fit  quod fieri debet. Peccatum est, quando fit quod fieri non debet. Homo igitur spoliatus et uulneratus, spoliatus bonis, uulneratus malis, semiuiuus est relictus, quia etsi in humana natura possit diuina similitudo, que in dilectione est, penitus corrumpi, diuina tamen imago, que est in ratione, non potest penitus deleri. Quamuis enim tanta malitia possit affici, ut nichil diligat boni, non tamen tanta potest ignorantia cecari, ut nichil noscat ueri. Quod in ipso principe mali diabolo liquet, qui, quamuis in tantum corruptus sit, ut nichil boni diligat, non tamen in tantum excecari potest, ut nichil ueri cognoscat. Recte igitur homo semiuiuus relictus esse dicitur, quia etsi per primordialia mala ex parte  corruptus fuerit, non est tamen penitus excecatus. In eo nimirum etiam post uulnera uixit, quo sibi qualiscunque sensus scintilla remansit. Hostilis ergo gladius penitus hominem non exstinxit, dum in eo naturalis boni dignitatem omnino delere non potuit. Et huic sensui Psalmographus concinit ubi dicit: Cor mundum crea in me, Deus, et spiritum rectum innoua in uisceribus meis , per cor enim mundum diuinam in se designans similitudinem, et per spiritum rectum diuinam imaginem. Dum cor mundum in se creari, spiritum uero rectum petiit renouari, conuenienter insinuauit et diuinam similitudinem in toto posse corrumpi, et diuinam imaginem nequaquam prorsus posse deleri. Ibi namque, ubi nichil boni remansit, bonum, si tamen restauretur,  creatur; et ibi, ubi aliquid boni adhuc superest, renouatur. Est autem cordis munditia in perfecta Dei dilectione; rectitudo uero spiritus in sana ratione. Huic quoque sensui concordat illud iterum in psalmo: Emitte Spiritum tuum, et creabuntur, et renouabis faciem terre .

Homo igitur per supradicta duo principalia bona in honore positus fuit, sed quod in honore positus esset non intellexit, et diabolo consentiendo, per duo que iam diximus mala duo in se bona corrupit. Sed quia per se nec mala depellere, nec bona ualuit reformare, contulit illa diuina prouidentia duo principalia remedia, per que et illata sibi mala curaret, et amissa bona recuperaret, consilium scilicet et auxilium. Sed, ut agnosceret homo morbum suum,  dimissus est primum totus sibi, ne forte gratiam superfluam iudicaret, si prius infirmitatis sue defectum non agnosceret; positum est ergo tempus naturalis legis, ut natura per se operaretur, non quod per se quidquam posset, sed ut se non posse agnosceret. Illa igitur relicta sibi errare cepit a ueritate per ignorantiam, et conuicta est de cecitate postmodum etiam conuincenda de infirmitate. Data est lex scripta, ut ignorantiam illuminaret, sed infirmitatem non corroboraret, ut in ea parte, qua defectum suum homo agnouit, iuuaretur, ubi autem per se stare putauit, relinqueretur. Accepta ergo scientia ueritatis per legem conari cepit, ut proficeret, sed pressus concupiscentia, quia gratiam adiuuantem non habuit, ab opere uirtutis defecit.  Huic sensui bene concordat apostolica sententia, que dicit: Quia ex operibus legis non iustificabitur omnis caro coram illo . Et item: Nihil ad perfectum perduxit lex . Quare? Quid per legem? Cognitio peccati subaudis tantum. Per legem sola peccati cognitio, non etiam consummatio. Lex docendo precipiebat, sed homo per legem habens consilium non etiam auxilium, in faciendo deficiebat. Lex enim scientiam dabat faciendi, non uires perficiendi. Pauper infirmus in languore perseuerat, nisi medicus, qui dat consilium euadendi morbum, etiam medicine prestet antidotum. Sic non potest per peccatum languidus a peccato per solam legem iustificari, nisi gratia detur, que est medicina peccati.  Conuictus igitur est homo in utroque, quia uidelicet per se, nec uerum potest cognoscere, nec bonum perficere. In tempore quippe naturalis legis conuictus est de cecitate: in tempore scripte legis de infirmitate. Dauid ergo propheta uidens nec naturam, nec legem ad liberandum hominem posse sufficere, et intelligens gratiam esse necessariam, et animaduertens in lege erga genus humanum beneuolentiam diuinam, consolans se, et omnes, qui in gratia Dei non in operibus legis haberent fiduciam, ait: Gratiam et gloriam dabit Dominus . Postquam itaque homo cognouit cecitatem et infirmitatem suam, conuenienter data est lex, que et illuminaret cecum, et sanaret infirmum; illuminaret ignorantiam, refrigeraret concupiscentiam;  illuminaret ad cognitionem ueritatis, inflammaret ad amorem uirtutis. Propterea spiritus datus est in igne, ut lumen haberet et flammam. Lumen ad cognitionem, flammam ad dilectionem.

Huius autem dationis optime et perfecte, que desursum est descendens a Patre luminum , sacra solemnitas non est noua, ignota, subita, sed antiqua, celebris, et authentica, quondam per Moysen, et filios Isrel in monte Sina typice celebrata. Lex etenim per Moysen data est, gratia et ueritas per Iesum Christum facta est . Lex data est in monte excelso, gratia data est sursum in cenaculo. Lex data est in fulgoribus igneis, gratia data est in igneis linguis. Lex data est duodecim tribubus, gratia data primum duodecim apostolis.  Lex scripta est in duabus tabulis, gratia consummatur in duobus preceptis caritatis. Lex scripta est digito Dei in tabulis lapideis, gratia scribitur per Spiritum sanctum in cordibus humanis. Lex data est die quinquagesima postquam celebratum est Pascha in terra Aegypti, gratia data est die quinquagesima post resurrectionem Domini. Cum enim complerentur dies Pentecostes, erant discipuli pariter in eodem loco, et factus repente de celo sonus spiritus uehementis, etc. . Cuius spiritus plenitudo est in capite, participatio in membris. Caput Christus, membrum Christianus. Caput unum, membra multa; et constat unum corpus ex capite et membris, et in uno corpore spiritus unus. Si ergo corpus unum est, et spiritus unus qui in corpore  ipso non est, a spiritu uiuificari non potest, sicut scriptum est: Qui non habet spiritum Christi, hic non est eius . Qui enim non habet spiritum Christi, non est membrum Christi. In corpore uno spiritus unus. Nihil in corpore mortuum, nichil extra corpus uiuum. Hec est unctio in capite, que descendit in barbam Aaron, et usque in oram uestimenti eius . Caput, sicut dictum est, significat Christum, qui est caput omnium fidelium, Barba, que capiti inheret et est signum uirilitatis, apostolos designat, qui Christo, dum in mundo conuersatus est, adheserunt, et adherendo cum eo comederunt et biberunt, et eius salutiferam doctrinam audierunt, et miracula uiderunt, et post ascensionem  eius accepto plenius Spiritu sancto confortati uiriliter egerunt, quia fidem ipsius per regna mundi predicauerunt, propter nomen eius in conciliis traditi, in synagogis flagellati, ante reges et presides ducti: et in his omnibus uicerunt. Unctio itaque Spiritus sancti, que est in capite secundum plenitudinem, in barbam, id est apostolos, descendit secundum participationem, quando eis ait: Accipite Spiritum sanctum; et, quando post ascensionem suam illis eumdem Spiritum misit, et gratiam linguarum distribuit. Descendit in oram uestimenti quia idem Spiritus tribuitur illis sanctis qui futuri sunt etiam in fine mundi. Et nunc, karissimi ad nosmetipsos respiciamus, et utrum ab omni inquinamento carnis et spiritus emundati simus uideamus,  ut Spiritum sanctum in hac eius sacra solemnitate habere uel accipere digne ualeamus. In maleuolam animam non introibit sapientia, nec habitabit in corpore subdito peccatis. Spiritus enim sanctus discipline effugiet fictum, et auferet se a cogitationibus, que sunt sine intellectu, et corripietur a superueniente iniquitate . Imitemur denique Patres nostros, sanctos uidelicet apostolos, ex quorum actibus ordo noster sumptus est. ualde enim commendabile est et imitatione dignum quod de eis scriptum est: quod erant pariter in eodem loco. Simus et nos, fratres, pariter non solum unius loci mansione, sed et una fide, spe, caritate, deuotione, oratione, Spiritus sancti inuocatione, et exspectatione, ut pariter esse mereamur eius acceptione  et participatione quatenus per ipsum iustificati in tempore, pariter gloriemur in eternitate. Quod nobis presta re dignetur iehsu Christus Dominus noster, qui est Deus benedictus in secula. Amen.



SERMO LXXI. De apostolis et aliis predicatoribus.

Arca clangentibus tubis septem dierum circulo circum Iericho ducitur, et Iericho subuertitur, et Raab funiculo coccineo in fenestra posito saluatur et Achan pro furto regule et pallii lapidatur . Ierichus, que interpretatur luna, significat presens seculum, quod quasi luna ad perfectionem et defectionem ducitur, dum modo prosperis crescit et eleuatur, modo aduersis decrescit  et humiliatur. uidemus annorum circulos, per quos seculum uoluitur, sole tempore uerno terre poros aperiente, ad similitudinem lune prime lucem primariam exponentis, germina parturire. Deinde sicut per diurnas successiones cernimus lunam ad plenitudinem uenire, sic conspicimus de terra queque prodeuntia per caloris uiuificationem et humoris uegetationem, maturitatem et perfectionem suam in estate consummare. Postea uero, quasi luna decrescens, minuuntur, dum in autumno deficiente naturali calore et humore moriuntur. Ad ultimum autem in hieme, quasi ad quoddam interlunium, redeunt dum frigoris asperitatibus attrita ad occultum iterum nature sinum recurrunt, et se nostris aspectibus  subducunt. Sic et in hominibus, bestiis, auibus piscibusque uidemus, quod postquam ad esse prodeunt, prius ad perfectionem uenire laborant, deinde per defectum ad non esse festinant. Sic sic, cernimus gloriam presentis seculi nunc oriri, nunc crescere, nunc exaltari, nunc minui, nunc ad nichilum reuerti. Arca significat Christum. Arca septem diebus circa Iericho portatur, dum Christus usque ad finem seculi quod septem dierum circulo uoluitur in mundo predicatur. Huius arce uectores sunt sancti apostoli et predicatores, de quibus scriptum est: In omnem terram exiuit sonus eorum, et in fine orbis terre uerba eorum . Tube enee fortem et inuincibilem predicationis designant auctoritatem, quas clangentes manibus tenent, dum  sancti predicatores quod clangunt uoce, complent opere. Muri Iericho philosophica figurant argumenta, siue culturam idolorum per circuitum mundi roboratam et exaltatam. Que per circumductionem arce, et clangorem tubarum corruerunt, quia per Christi predicationem per orbem terrarum sonantem perierunt. uiri Iericho interficiuntur, dum homines seculo et secularibus negotiis dediti in perpetuum condemnantur. Raab meretrix electam ex gentibus Ecclesiam significat, que quondam fuit seruiens et subiecta multis amatoribus, id est multis demonibus. Raab ut saluaretur funiculum coccineum in fenestra foris posuit, quem domi habuit: et sancta Ecclesia, ut saluetur, passionem Christi ore confitetur, quam corde credit. Achan regulam auream et pallium  furatur, et in ualle Achor lapidatur: et falsus quilibet Christianus, uel hereticus philosophicam sapientiam, que per regulam auream figuratur, et secularem cultum, qui per pallium designatur in Ecclesiam inducens in inferno condemnatur. Sed et cuncta que illius sunt igne consumuntur, dum corpus eius, et anima, et quidquid in utroque possidet, gehennali conflagratione comburuntur. Aurum et argentum, et quelibet metalla, siue Iericho, siue ciuitatum aliarum per ignem purgata in opus Domini assumuntur, quia philosophica sapientia, uel eloquentia, siue quelibet eorum doctrina, sacre Scripture examinatione ab omni erroris sorde purificata in diuine predicationis ministerio nostro  non reprobatur. Maledicitur qui Iericho edificat, et maledictus est qui malitiam secularem in baptizatis destructam uerbo prauo uel exemplo reducit et restaurat.

Aedificauit Hiel de Bethel Iericho. In Abiram primitiuo suo fundauit eam et Segub nouissimo suo posuit portas eius . Hiel uiuens Deo, Bethel domus Dei interpretatur. Hiel igitur de Bethel destructa a Iosue atque anathematizata. Iericho menia restaurant, cum quis eorum, qui in Ecclesia habitum religionis assumpserant, ad agenda scelera. que ei Dominus iehsu in die baptismatis remiserat, redit; quasque ipse anathematizauerat diaboli pompas, luxuriose uiuendo repetit. Cumque errorum dogmata, uel gentilium fabulas ueritatis  ecclesiastice, qua imbutus erat, prefert, quasi de Bethel egrediens ruinas Iericho resuscitat. Is et fundamenta fidei, a quibus bona edificia inchoare et claustra bone actionis, quibus perfici debuerat, perdit. Aliter. In primogenito suo ponit fundamentum, et in nouissimo liberorum portas eius, quia per hanc culpam amittit, et quod primum acceperat donum nature, et quod ad ultimum accepit donum gratie, ut iam ad saluationem nichil ualeat utrumque. Detestemur, karissimi nobis, Hiel de Bethel, nec eius actus improbos imitemur, ne si post baptismum, aut conuersionis habitum opera diaboli, siue pompis eius, quibus abrenuntiauimus in nobis, uel in aliis reedificare presumimus, nos cum prole uirtutum; ac bonorum operum nostrorum eterne  maledictioni subiiciamus. Sed etsi Achan spiritualem preuaricationem spirituali anathemate contaminatum inter nos animaduertimus, statim eum ad uallem humiliationis perducamus, lapidibus, id est duris uerbis obruamus, ut, quantum ad nos pertinet, mortificetur diabolo, uiuat Deo, ne, si eius culpam sustinemus, apud iustum iudicem de consensu peccati conuicti, participes contaminationis eius existamus. Consentire est tacere, cum possis arguere. Semper itaque memores simus quod per Achan hominem totus Isrel turbatus est. Ad hoc quoque spectare uidetur quod Paulus Corinthiis scribens de illo uno fornicatore dixit: Nescitis quia modicum fermentum totam massam corrumpit? Expurgate uetus fermentum, ut sitis noua conspersio, sicut estis  azymi . Non autem solum maxima, sed et minima queque peccata debemus inter nos corrigere, ne si succrescant et roborentur, difficile uel nullatenus ualeant emendari. Beatus enim, qui tenet et allidit paruulos suos ad petram . Et illud: Qui minima contemnit, paulatim defluet . Nec in celandis, dissimulandis, tolerandisque uitiis alienis misericordes cupiamus existimari: quia sicut melior est iniquitas uiri, quam benefaciens mulier , sic magis laudabilis uidetur filia Iuda, que non sustinet iniquitatem, quam reges Isrel, qui inepte clementes sunt. Ad hanc quoque rationem respicere uidetur illud sancti Augustini: »Si frater tuus uulnus habet in corpore, quod uelit occultari dum timet secari, nonne crudeliter abs te  sileretur, et misericorditer indicaretur? Quanto ergo potius debes manifestare spirituale uulnus, ne deterius putrescat in corde? Satagamus denique arcam sapientie ad diuersos auditores predicando circumducere, et in ipsis uociferatione predicationis nostre munimenta diaboli circumquaque subuertere. Incitamentum nobis sunt ad hoc negotium sancti prophete, qui uerbum Dei predicando, tyrannos increpando, circuierunt in melotis, in pellibus caprinis, egentes, angustiati, afflicti, quibus dignus non erat mundus . Exemplum nobis sunt ad hoc idem sancti apostoli, quorum hodie solemnia celebramus; qui per regna, regiones, urbes, castra, domos, uicos circuierunt, et impietatem idololatrie  cum prauitate mundane concupiscentie sono predicationis eorum undique personante potenter destruxerunt. Et nos igitur, karissimi, eorum uestigia pro modulo nostro subsequentes militemus in his omnibus Deo sub Iesu nostro, principe nostro nouo, primo duce Moyse iam defuncto. Moyses, qui dedit legem, significat legem. Moyse mortuo, id est lege secundum carnales et ueteres obseruantias mortua, consummata siue finita statim, iehsu Saluator noster, qui populum suum saluat a peccatis eorum . iehsu, inquam, Filius Dei manifestatus est esse princeps super populum Dei, ut expugnatis hostibus Dei diuidat populo dona . iehsu namque filius Naue, sicut ait Hieronymus, in typum Domini non solum in gestis uerum et in nomine  trans Iordanem hostium regna subuertit, diuidit terram uictori populo, et per singulas urbes, uiculos, montes, flumina, torrentes, atque confinia Ecclesie, celestisque Hierusalem spiritualia regna describit.« Sic iehsu noster, eiecto principe mundi et militibus eius foras, in electis operatur, dum modo unicuique datur manifestatio Spiritus ad utilitatem, et alii quidem datur per spiritum sermo sapientie, alii sermo scientie, alteri fides, alii gratia sanitatum, alii operatio uirtutum, alii prophetia, alii discretio spirituum, alii genera linguarum, alii interpretatio sermonum , et postmodum unicuique secundum differentiam donorum tribuetur differentia celestium bonorum, et secundum merita retribuentur premia. Non igitur, fratres, marceamus in  pugna, sicut filii Isrel, quibus ait Iosue: Usquequo marcetis ignauia, et non intratis ad possidendam terram, quam Dominus Deus patrum uestrorum dedit uobis?  Pugnemus itaque uiriliter in tempore, ut sublimiter coronemur in eternitate. Quod nobis prestare dignetur iehsu Christus, etc.



SERMO LXXII. In anno nouo, uel in festo sancti Ioannis Baptiste.

Benedices corone anni benignitatis tue, et campi tui replebuntur ubertate. Pinguescent speciosa deserti, et exsultatione colles accingentur, etc. . Quemadmodum Deus admirabilis et laudabilis est in creaturis, sic admirabilis et laudabilis est in Scripturis, quia sicut nos ad cognoscendum et amandum se instruit et incitat per creaturas, ita nos ad  utrumque docet et admonet per Scripturas. Unde et in his paucis uerbis, que proposuimus, diuersas diuersorum diuerso modo typice nobis describit uirtutes, quibus erudiamur et prouocemur alio et alio modo, declinare a malo, et facere bonum; ingredi sine macula, et operari iustitiam: euadere penam, et acquirere gloriam. Benedices corone anni benignitatis tue. Annus benignitatis diuine est uniuersale tempus gratie, quod est ab incarnatione Domini usque ad finem mundi. Duo namque precedentia tempora, tempus uidelicet naturalis legis, quod fuit ab Adam usque Moysen, et tempus scripte legis, quod fuit a Moyse usque ad Christum, uelut duo anni iracundie diuine fuerunt, quia homines, quamlibet  iusti, siue propheta siue plusquam propheta, necdum pretio redemptionis oblato, pacem perfectam cum Deo nequaquam habuerunt, quia quotquot moriebantur ab Ingressu patrie celestis interim excludebantur. Postquam autem Christus in carne uenit, Patremque nobis sua passione placauit, annus benignitatis diuine exstitit, quia, sicut Apostolus ait: Apparuit benignitas et humanitas Saluatoris nostri Dei . Cuius anni corone Dominus benedicit, dum toto cursu eius tempore dona sue gratie nobis incessanter infundit, ut irrigati rore gratie fructum faciamus, unde manipulos iustitie in horrea celestia perferamus. Ex huius annis benedictione plenaria, campi nostri replentur ubertate, speciosa deserti pinguedine, colles accinguntur exsultatione,  arieles indnuntur uestimento, ualles abundant frumento. Campi propter suam latitudinem atque planitiem coniugatos significant, qui, secundum legem coniugalem se suisque rebus utentes, quasi per latiora quedam ac planiora licenter ambulant, non ualentes illos imitari qui per arctam et arduam continentie uiam gradiuntur, et uoluntatibus et rebus propriis abrenuntiantes nudi nudam crucem sequuntur. Per speciosa deserti conuenienter intelligimus sanctos uiros solitarios, qui a mundi strepitu remoti in saltibus nemorum et locis desertis habitant, et eadem loca sua sancta conuersatione decorant et adornant. Ex his speciosis deserti Elias exstitit, dum ad torrentem Carith solus pluribus diebus sedit, et dum in deserto Bersabee sub iunipero  quieuit, dumque in monte Sina in spelunca mansit. Ex speciosis imo speciosissimum deserti beatus Ioannes Baptista fuit, qui pilis camelorum indutus, locustas et mel siluestre in deserto comedit, et aquam bibit. Speciosa quoque deserti fuerunt innumerabiles Aegyptiorum monachorum multitudines, ex quibus aliis in aliis locis deserti habitabant centeni ac milleni. Speciosa deserti sunt multa millia monachorum seu canonicorum in saltibus nemorum, aut locis solitariis hodie degentium, ut sunt Carthusienses, Cistercienses, Premonstratenses, et illi qui dicuntur de Magno Monte, et alii plures eremite, uel anachorete, plures pariter, aut pauciores, soliue, locis desertis commorantes, et ipsum desertum sue sanctitatis perfectione decorantes.  Tales etenim uniuersi desertum speciositate sue iustitie adornant in eo conuersantes religiose, exemplo, uerbo, silentio, abstinentia, labore, continentia, labore manuum, asperitate uestium, duritia lectorum, continuatione uigiliarum, spiritualium melodia cantuum, instantia orationum, eleemosyne largitate, hospitalitatis humanitate, cunctarum denique exercitatione uirtutum ac bonorum exhibitione operum.

Ista ergo reuera speciosa deserti sunt, et in his, que dicta sunt, non in carne, sed in spiritu mirabiliter quotidie pinguescunt. Dum enim carnem macerant, spiritum impinguant, dum carnem debilitant, spiritum roborant; dum carni foris parum auferunt, intus spiritui multum conferunt. Id enim  quod in presenti est momentaneum et leue tribulationis eorum, supra modum in sublimitate eternam glorie pondus operatur in eis, non contemplantibus eis que uidentur, sed que non uidentur. Que enim uidentur temporalia sunt; que autem non uidentur, eterna sunt . Colles autem illos apte figurant, qui se de terrenis in hac uita ad contemplanda celestia subleuant. Qui autem in mundo nunc celestia contemplando colles sunt, in celo postmodum in eterna contemplatione montes fiunt. Imperfectum enim est quod nunc de contemplatione percipiunt, perfectum autem erit quod tunc possidebunt. Ad hoc spectare uidetur quod ait Apostolus: uidemus nunc per speculum in enigmate, tunc autem facie ad faciem. Nunc cognosco ex parte, tunc cognoscam sicut  et cognitus sum ; et superius: Ex parte enim cognoscimus, et ex parte prophetamus. Cum autem uenerit quod perfectum est, euacuabitur quod ex parte est . Modicum uero nosse quod nunc sanctis de cognitione diuina datur ad id quod illis in futuro dandum reseruatur, innuit illud, quod Salomon de molentibus in minuto numero dicit eos uidere per foramina, et quod Dominus, dum prophetam prophetare preciperet ait: Fili, hominis, stilla ; quodque in Daniele digiti uisi sunt scribere ; quod etiam in mensura spiritualis edificii post sex cubitos qui significant bonam operationem palmus , qui presentem exprimit contemplationem, adiicitur. Quod enim est imago, que uidetur in speculo ad corporis ueritatem, quod  intuitus per foramen ad plenariam uisionem, quod stilla ad oceanum, quod digitus ad corpus totum, quod palmus ad cubitum, quod paruitas collis ad magnitudinem montis, hoc uidetur esse contemplatio, que datur sanctis in tempore, ad illam, que danda reseruatur in eternitate .

Colles itaque sunt contemplatiui, a terrenis eleuati, sole iustitie pre ceteris illustrati. De quibus apte dicitur, quod accingentur exsultatione , quia illorum est uere exsultatio, quorum est contemplatio, illi debent merito gaudere, quibus iam datum est boni celestis gaudia uel tenuiter uidere. Mihi autem quale gaudium potest esse, quia in tenebris sedeo, et lumen celi non uideo?  Et notandum quod ait accingentur. Precingimur ad ministrandum,  succingimur ad ambulandum, accingimur ad pugnandum. Quia enim precingimur ad ministrandum, recte de Domino dum discipulis suis lauando pedes eorum ministrare uoluit, scriptum est quod, cum accepisset linteum, precinxit se . Succingimur autem ad ambulandum, ne pedes nostri impediantur per fluxum uestium. Accingimur ad pugnandum, quemadmodum in Psalmo dictum est: Accingere gladio tuo super femur tuum, potentissime . Colles itaque exsultatione accinguntur, quia sancti contemplatiui quanto perspicacius celestia gaudia contemplantur, tanto contra hostem antiquum robustius armantur. Et sic accipientibus illis gratiam pro gratia, impletur in eis  quod scriptum est: Iustus iustificetur adhuc, et sanctus sanctificetur adhuc . Induti sunt arietes ouium, et ualles abundabunt frumento. Per arietes, qui duces gregis sunt, intelligimus sanctos prelatos, qui gregem Dominicum ad pascua spiritalia quotidie ducunt et illum contra spiritualium luporum incursum uigilanter custodiunt. Qui habent duo cornua, unum per exemplum boni operis, alterum per uerbum predicationis, quibus debent arcere rapaces hostes de finibus suis. Qui habent etiam sue lane uellus, id est uestimentum, hoc est bonorum honestatem morum. Per ualles denique intelligimus humiles subiectos. Quemadmodum autem in sacra Scriptura per hordeum significatur doctrina ueteris Testamenti, ita per frumentum accipitur  doctrina Noui ualles itaque abundant frumento, dum subiecti quiuis et humiles replentur scientia que continetur in sacro Euangelio. Per campos igitur conuenienter intelligimus coniugatos propter rerum temporalium usum licentiorum, per speciosa deserti solitarios propter uitam remotiorem, per colles contemplatiuos propter gratiam eminentiorem, per arietes prelatos propter auctoritatem prestantiorem, per ualles subditos propter subiectionem humiliorem. Intelligimus etiam per ubertatem camporum effectum bonorum operum in coniugatis; per pinguedinem speciosorum deserti, plenitudinem caritatis, ceterarumque uirtutum consummationem in solitariis; per exsultationem collium, gustum celestium gaudiorum in contemplatiuis; per indumentum  arietum honestatem morum in prelatis; per frumentum uallium, sacram scientiam in subiectis.

Nunc karissimi, ad nosmetipsos respicientes uideamus si aliqui ex his quos superius descripsimus sumus, si aliquid de eorum plenitudine possidemus. Certe campi non sumus, nec esse debemus. Transcendit namque nostra professio, habitusque nostri, ac tonsure testatio camporum istorum planitiem, id est coniugatorum conuersationem licentiorem; et propterea conscendendum est nobis ad uite gradum altiorem. Absit enim ut de collegio coniugatorum simus, ut solliciti simus que mundi sunt, ut diuisi simus, ut cogitemus quomodo placeamus uxori. Cogitare namque debemus que sunt Dei, ut placeamus Deo, ut simus sancti corpore et mente. Sed quamuis  esse campi non debemus, per huiusmodi uitam inferiorem, et licentiam latiorem, debemus tamen habere ubertatem eorum per sex operum misericordie perfectam exhibitionem. Quibus enim melius conuenit exercere misericordie opera quam iis qui religionem habitu tonsuraque profitentur? Sed timendum est nobis, fratres, ne hec opera non secundum intuitum misericordie, sed secundum acceptionem persone faciamus. uenit aliquando abbas aliquis diues uicinus noster, qui nobis in domo sua diuersis ferculis appositis honorifice ministrari fecit, statim discurrimus, familiam sollicitamus, diuersa fercula parari iubemus, illum honorifice seruiri debere protestamur. Quod certe uerum est. Meruit hoc enim,  et adhuc occasione se prebente merebitur. uenit autem quandoque monachus pauper, peregrinus, ieiunus, lassus estu uel gelu, imbribus aut uentis per totum diem afflictus, et scitante ministro quid comedet, tepide respondetur: Et satis habebit, inquiunt; de ouis habebit. Hec concordare non uidentur uerbis Christi, quibus de largiendo conuiuio loquitur, dicens: Cum facis prandium aut cenam, noli uocare amicos tuos, neque fratres, neque cognatos, neque uicinos diuites, ne forte et ipsi te reinuitent, et fiat tibi retributio. Sed cum facis conuiuium, uoca pauperes, debiles, claudos, cecos et beatus eris, quia non habent retribuere tibi, retribuetur enim tibi in resurrectione iustorum .

Ex his uerbis perpendere potest, qui uult, quia,  dum illis qui nobis honorifice in huiusmodi ministrauerunt tam operosa cura reseruimus, retributio uidetur esse humani meriti; dum autem iis, qui nobis nunquam seruierunt, solo caritatis intuitu omnem humanitatem exhibemus, preceptum implemus Christi. Non ergo pauperioribus hospitibus negligenter ministremus, quia sepius qui pauperiores sunt in re, ditiores sunt in fide. Iacet etiam forte frater aliquis diues, id est ex diuitibus natus, uel potens in domo aliqua molestia detentus. Statim ab omnibus uisitatur, et confortatur, et tota sollicitudine eius seruitium agitur. Iacet quandoque frater alius pauper, id est ex pauperibus natus, nichilque potens in domo, morbo fortiori pregrauatus, forte negligitur, contemnitur, molestiam ab iis, qui illi  mane ministrant patitur, in tantum ut Psalmiste uerbis conqueri iuste possit, dicens: Super dolorem uulnerum meorum addiderunt . Et de huiusmodi cura siue negligentia quidam uersificator pulchre dixit:

Si diues iaceat uel febricula maceratus,
Irrumpens thalamos monachalis adest equitatus;
Si pauper iaceat morbo uel morte grauatus
Quo spes nulla uocat, transit nichil appretiatus,
Claudus [clauus] ut in Domini pistrinum precipitatus.
Hec omnia, fratres, dicimus, ut opera misericordie non secundum personarum acceptionem, sed secundum caritatis intuitum, necessitatemque singulorum faciamus. Nec ista dicentes ut hominibus honore  dignis honorem non exhibeatis suademus, quia scriptum est: Cui honorem, honorem; sed ne ceteris de debito caritatis quidquam minuatis exhortamur . Campi igitur non sumus, nec esse debemus, sed utinam eorum ubertate non careamus. Quemadmodum autem campi non sumus, quia campi esse non debemus, sic speciosa deserti non sumus, quoniam hec esse non possumus. Quomodo etenim esse de speciosis deserti possumus, qui pinguia comedimus, mulsum bibimus, qui ad comparationem illorum mollibus uestimur? Quomodo esse de speciosis deserti possumus, qui longe a deserto sumus remoti, et pene seculo iuncti? Habitamus enim, ut timeo, cum Ruben inter terminos, ut audiamus sibilos gregum. Habitamus enim, ut ita dixerim, inter  terminum uite spiritalis, et terminum uite secularis. Audimus sibilos gregum, id est ludos, clamores, cantus, tumultusque hominum per diuersa crimina gregatim ad damnationem currentium. Speciosa igitur deserti esse non possumus; sed utinam pinguedinis eorum, id est caritatis aliarumque uirtutum participes simus! Colles autem esse debemus, quod utinam simus!

Idcirco namque in quiete, silentio, lectione, meditatione, oratione, diuine laudis decantatione sumus, ut superne contemplationi facilius, et perfectius inhereamus. Sane inter omnia bona spiritalia, que in presenti uita possunt acquiri uel possideri, contemplatio optima est. Maria namque optimam partem  elegit, que non auferetur ab ea . Sunt autem tria quedam, in quibus se humana mens nunc exercet, scilicet cogitatio, meditatio, contemplatio. Maior autem horum est contemplatio. Cogitatio est cum mens notione rerum transitorie tangitur, cum res ipsa sua imagine animo subito presentatur, uel per sensum ingrediens, uel a memoria exsurgens. Meditatio est assidua ac sagax retractatio cogitationis, aliquid uel inuolutum explicare nitens, uel scrutans penetrare occultum. Contemplatio est perspicax et liber animi contuitus in res perspiciendas usquequaque diffusus. Inter contemplationem et meditationem hoc interest quod meditatio circa unum rimandum occupatur, contemplatio ad multa uel ad diuersa comprehendenda diffunditur. Contemplatio  igitur est perspicax et liber animi contuitus, in res perspiciendas usquequaque diffusus. Perspicax, ut penetret profunda; liber, ne deprimatur et impediatur per terrena desideria; diffusus, ut comprehendat multa uel uniuersa. uideamus itaque si hunc animi contuitum habeamus, ut merito colles per contemplationem esse dicique ualeamus, de qua contemplatione plura loqui presumo, quia quid sit quantum ad experimentum prorsus ignoro. Arietes quoque non sumus, quia Domini gregem non ducimus. Sed licet arietes ducatu gregis non sumus, utinam tamen istorum arietum cornua per exemplum boni operis, et uerbum predicationis, et eorum indumentum per bonorum honestatem morum habeamus! Quamuis denique speciosa deserti, colles  et arietes esse perfecte nequeamus, ualles saltem esse per humilem subiectionem studeamus, ut cum illis pro nostro modulo clamare, et hymnum dicere ualeamus: clamare in tempore, hymnum dicere in eternitate. Quare clamare in tempore, hymnum dicere in eternitate? Quia qui longe est clamat, qui prope est dicit. Longe sumus in tempore, quia quandiu sumus in corpore, peregrinamur a Domino . Prope erimus in eternitate, quia uidebimus eum sicuti est . Sicut ergo oculo ad oculum tunc uidebimus, ita ore ad os loquemur. Clamare igitur est Deum laudare in tempore. Hymnum dicere est Deum laudare in eternitate. Que autem, et quanta, qualisue sit istius hymni suauitas,  iucunditas atque felicitas, scire non possumus donec ad fontem uite ueniamus, et inebriemur ab ubertate domus Dei, et torrente uoluptatis sue potet nos , et uideamus lumen in lumine, Patrem in Filio, Filium in Patre, Spiritum sanctum in utroque. Cum enim Filius tradiderit regnum Deo et Patri, cum euacuauerit omnem principatum, et potestatem, et uirtutem, et erit Deus omnia in omnibus , tunc hymnum hunc cum angelis et sanctis uniuersis dicentes que sit eius inestimabilis melodia perfecte cognoscemus. Quod nobis prestare dignetur, etc.



SERMO LXXIII. In festo sancti Ioannis Baptiste.

Iustus ut palma florebit, sicut cedrus Libani multiplicabitur  . uita beati Ioannis Baptiste, karissimi, cuius hodie natiuitatem celebramus, tota nobis loquitur, tota nobis sermo est, tota nos a malo reuocat et ad bonum exhortatur. Nec solum illa que in illius sanctissima uita continentur, uerum et illa que uitam eius precedunt uel subsequuntur subtiliter considerata nos a culpa reuocant, ad iustitiam informant. Ante conceptionem etenim eius nobis loquitur eius annuntiatio, post mortem eius uirtutum ipsius opinio, in uita ipsius tota eius sancta conuersatio. Quemadmodum namque uaria diuersitas lapidum pretiosorum in uestimento, sic in beato Ioanne nobis emicat diuersarum uirtutum multitudo, et eiusdem multitudinis pulchritudo, scilicet contemptus seculi, amor Dei, abstinentia  cibi, asperitas uestimenti, quies solitudinis, uerbum predicationis, uirginitas corporis, humilitas cordis, rigor seueritatis, confessio ueritatis, uirtus patientie, odor bone fame. Ipse est aurora ueri solis, precursor Redemptoris, miles superni regis, preco iudicis, uox clamantis. Ipse est propheta uenturi, minister Domini, index agni, Baptista Christi, amicus sponsi. Ipse predicator penitentie, amator castimonie, persecutor luxurie, testificator iustitie, defensor innocentie. Ipse sanctorum parentum filius, celestium secretorum conscius, propinquorum gaudium, uicinorum gratulatio, uniuersorum admiratio. Ipse cum apostolis, imo pre apostolis nuntius Christi, lux mundi, sal terre, lucerna super candelabrum,  ciuitas super montem posita. Ipse est annuntiatus ab angelo, sanctificatus in utero, clarificatus in mundo, coronatus martyrio, glorificatus in celo. Ipse igitur merito per orbem terrarum fidelium uocibus attolitur, uerbis predicatur, laudibus honoratur, solemnitatibus recensetur.

Palme cedroque comparatur. Ipse nimirum uere est palma, uere cedrus. Palma per iustitiam, cedrus per gloriam. Palme siquidem, ut beatus Gregorius dicit in Moralibus, iustorum uita merito comparatur, quia scilicet palma inferius tactu aspera est, et quasi aridis corticibus obuoluta, superius uero et uisu, et fructibus pulchra. Inferius corticum suorum inuolutionibus angustatur, sed superius amplitudine pulchre uiriditatis expanditur. Habet aliud palma,  quo cunctis arborum generibus differt. Omnis namque arbor in suo robore iuxta terram uasta subsistit, sed crescendo superius angustatur; et quanto paulisper superior, tanto in altum subtilior redditur. Palma uero minoris amplitudinis ab imis inchoat, et iuxta ramos ac fructus ampliore robore exsurgit; et que tenuis ab imis proficit, uastior robore ad summa succrescit. Quibus itaque alia arbusta nisi terrenis mentibus inueniuntur similia; inferius uasta, superius angusta. Quia nimirum omnes seculi dilectores in terrenis rebus fortes sunt, in celestibus debiles. Nam pro temporali gloria usque ad mortem desudare appetunt, et pro spe perpetua nec parum quidem in labore subsistunt. Pro terrenis lucris quaslibet iniurias tolerant, et pro celesti mercede  uel tenuissimas uerbi ferre contumelias recusant. Terreno iudici toto etiam die assitere fortes sunt, in oratione uero coram Domino unius hore momento lassantur. Sunt quoque nonnulli qui, cum celestia appetunt, atque huius mundi noxia facta derelinquunt, ab inchoatione sua quotidie inconstantie pusillanimitate deficiunt. Quibus etiam hos nisi arbustis reliquis similes dixero, que nequaquam tales surgunt, quales inferius oriuntur? Hi quippe, in conuersationem uenientes, non tales quales esse ceperunt perseuerant. Et quasi more arborum in inchoatione uasti sunt, sed tenues crescunt, quia paulisper per augmenta temporum patiuntur detrimenta uirtutum. Sensim namque in eis desideria superna languescunt, et qui robusta ac fortia proposuerant,  debilia atque infirma consummant, dumque etatis augmento proficiunt, quasi flexiles crescunt. Palma uero, sicut dictum est, uastior in summitate est quam esse cepit ex radice, quia sepe electorum conuersatio plus finiendo peragit, quam proponit inchoando, quia sepe tepidius prima inchoat, feruentius extrema consummat, uidelicet quia semper inchoare se existimat, idcirco infatigabilis in nouitate perdurat. Quasi de ceteris arboribus loquitur Isaias, ubi dicit: Deficient pueri, et laborabunt et iuuenes in infirmitate cadent . De palma autem subiungit, ubi addit: Qui autem sperant in Domino, mutabunt fortitudinem, assument pennas ut aquile, current et non laborabunt, ambulabunt et non deficient . Sunt autem quidam,  qui cum fortia inceperunt, non solum in iis que inceperunt tepescunt, uerum etiam ad uitia turpiter labuntur; et cum spiritu ceperint, carne consummantur . Quibus apte conuenit petica illa sententia, ubi dicitur:

Humano capiti ceruicem pictor equinam
Iungere si uelit, ac uarias inducere plumas
Undique collatis membris; ut turpiter atrum,
Desinat in piscem mulier formosa superne:
Spectatum admissi, risum teneatis, amici. 

Humanum etenim, rationabile et pulchrum ualde opus est spirituale, quod incipiunt; sed bestiale penitus est, turpe et atrum uitium in quo desinunt.  Illi igitur soli palme uidentur comparandi qui licet parua, pauca et acta sunt, que incipiunt, magna tamen, multa et ampla perficiunt. Cedrus ceteris arboribus altitudine prestantior esse perhibetur, et ideo per cedrum celestis gloria, qua nichil est sublimius, conuenienter exprimitur. Habet et palma suam altitudinem, per quam significatur altitudo iustitie; sed cedro nullatenus adequatur, per quam figuratur altitudo glorie. Et diligenter attendendum quod ait: Ut palma florebit, sicut cedrus multiplicabitur. In presenti quippe per iustitiam florem, id est spem percipiendi futuri fructus habemus, in futuro autem eiusdem floris fructum per gloriam accipiemus. Qui fructus recte multiplex esse dicitur, quia in custodiendis iudiciis Domini retributio multa. Beatus  itaque Ioannes pre ceteris sanctis palma et cedrus est: palma per iustitiam, cedrus per gloriam; palma in mundo, cedrus in celo; palma in merito, cedrus in premio; palma quia iustus, cedrus quia beatus. Qui quanto iustior, tanto beatior. Iustior in uia, beatior in patria. Totis igitur uiribus, karissimi, ut cum beato Ioanne palma simus, elaboremus, ut cum illo postmodum esse cedri ualeamus. Nemo nostrum praue uiuendo ceteras arbores in imo uastas in summo graciles imitetur, nemo reliquis arbustis assimiletur, nemo circa spiritalia sit debilis, circa carnalia fortis. Omnes pariter fluxa carnis gaudia perstringamus, animorum penetralia dilatemus, ut uelut palma florere per iustitiam possimus in tempore, et quasi cedrus multiplicari per gloriam in  eternitate. Quod nobis prestare dignetur Dominus, etc.



SERMO LXXIu. In festo eiusdem sancti Ioannis Baptiste.

Ioannes est nomen eius, et in natiuitate eius multi gaudebunt . [Ioannes] Interpretatur Dei gratia. Hoc nomen sanctissimum, karissimi, uiro sanctissimo datum, a Gabriele uenerabiliter annuntiatum, ab Elisabeth Spiritu sancto repleta prolatum, a Zacaria litteris insinuatum, absque dubio credendum est diuinitus fuisse preordinatum. Non enim sine re tale nomen habuit, qui pre natis mulierum in gratia claruit, quem in utero gratia sanctificauit, qui ad uocem beate Marie de presentia Christi per gratiam exsultauit, qui adhuc puer per gratiam confortatus  seculo abrenuntiauit, et desertum ingressus usque in diem ostensionis sue ad Isrel soli Deo uacauit, uestimento de pilis camelorum se induens, zona pellicea se stringens, locustas et mel siluestre comedens et aquam bibens. Merito Ioannes dici debuit qui superne gratie prenuntiator et predicator exstitit, cuius Christus lator et dator statim fuit. Unde et ipse Ioannes ait: Ego quidem baptizo uos in aqua, id est in penitentia, qui autem post me uenturus est, fortior me est, cuius non sum dignus calceamenta portare, ipse uos baptizabit in Spiritu sancto, et igni . Gratia enim et ueritas per Iesum Christum facta est . Quia igitur, fratres, tanti uiri natiuitatem in uniuerso mundo uenerabilem celebramus, totis precordiis  gaudeamus, ut et nos sermonis, qui scriptus est, quia in natiuitate eius multi gaudebunt, consortes existamus. In natiuitate eius quemadmodum plus oculis cernitur quam in codicibus legitur, gaudent multi, quia gaudent Christiani; et, ut fama testatur, gaudent pagani. In natiuitate eius multi gaudent, quia gaudent pauperes, gaudent seruientes, gaudent boni, gaudent mali. Gaudent pauperes, quia uident imminere maturitatem messium. Gaudent seruientes, quia cernunt adesse laboris sui, et percipiende mercedis terminum. Gaudent boni gaudio, quod est in Spiritu sancto. Gaudent mali gaudio, quod est in mundo. Est autem gaudium mundi concupiscentia carnis, et concupiscentia oculorum et superbia uite. In concupiscentia carnis est gaudium feditatis, in  concupiscentia oculorum gaudium curiositatis, in superbia uite gaudium uanitatis. Omnis enim qui superbit, inanescit. Ista autem species gaudii, que est in mundo tantum solummodo reproborum est, qui letantur cum malefecerint, et exsultant in rebus pessimis , qui gaudent in uanitatibus et insaniis falsis, in superstitione ludorum, in exercitatione uitiorum, perpetratione peccatorum, qui uino pretioso, et unguentis se implent, nec preterit eos flos temporis , qui coronant se rosis antequam marcescant, et ubique signa letitie relinquere uolunt. In his gaudent, de quibus damnati in inferno dolent, dicentes: Errauimus a uia ueritatis, et iustitie lumen non luxit nobis, et sol intelligentie non est ortus nobis. Lassati sumus in uia iniquitatis, et perditionis  nostre, uiam autem Domini ignorauimus. Quid profuit nobis superbia, aut quid diuitiarum iactantia contulit nobis?  Igitur, karissimi, quia mundana letitia uia est ad eternam tristitiam; risus enim dolore miscebitur, et extrema gaudii luctus occupat , reputemus risum errorem, et gaudio dicamus: Quid frustra deciperis?  Melius est ire in domum luctus quam in domum conuiuii: in illa enim finis cunctorum hominum admonetur, et uiuens cogitat quid futurum sit. Melior est ira risu, quia per tristitiam uultus corrigitur animus delinquentis. Cor sapientium ubi tristitia est , quia norunt quod tristitia, que secundum Deum est, penitentiam in salutem stabilem operatur. Habet autem et miseram tristitiam suam,  quemadmodum et ineptam letitiam, utramque malam. Nam seculi tristitia mortem operatur . Sunt itaque duo, ex quibus unus misere tristatur, alter inepte letatur.

Alter amat fletus, alter crispare cachinnum.
Diuersisque modis par est uesania cunctis.
Tu uero, fili, medio tutissimus ibis.
Inter utrumque uola, placeat discretio sola.
uirtus est medium uitiorum utrinque reductum.

Quemadmodum enim inter uitium uiscose tenacitatis, et uitium lubrice prodigalitatis medium est uirtus largitas, que fit cum discretione, ita inter amaram seculi tristitiam, et inanem eius letitiam medium est spiritalis exsultatio, que fit cum timore.  Exsultatio nempe sine timore mater nonnunquam est delictorum, et timor siue tristitia sine exsultatione quedam amaritudo uiuendi. Nec dicat quis tristitiam, que secundum Deum est, ab huius uel cuiuslibet solemnitatis discrepare gaudio, cum ipsam plerumque constet ueram esse uiam ad gaudium, quod est in Spiritu sancto. Cum autem gaudemus in Domino, iam aliquid nos confidamus percepisse de premio: cum ipsum gaudium, quod a Domino et in Domino percipitur, sit creature rationalis beatitudo. Gaudeamus ergo, karissimi, in hac sacra natiuitate beati Ioannis Baptiste magno gaudio. Sed exsultationes Dei non mundi sint in gutture nostro, ut mereamur per hanc sanctam letitiam  ad supernam peruenire gloriam. Quod nobis prestare dignetur, etc.



SERMO LXXu. De Balaam, et filiis Isrel in festo quorumlibet sanctorum homilia, seu sermo.

Legimus in Numeris quod egressis de Aegypto filiis Isrel, et per desertum ad terram promissionis tendentibus Balac obsistere disposuerit, et conduxerit Balaam, ut malediceret illis. uertit autem Deus maledictionem eius in benedictionem. Cuius historie uerba secundum spiritalem intelligentiam uobis transcurremus, ut ex eis, pro posse nostro, uestrorum sanctitatem morum edificemus. Populus ille, qui nunc Iacob, nunc Isrel nomine censetur, populum significat uere fidelium, qui uere Iacob  sunt, dum aduersum uitia fortiter luctantur; Isrel, dum in uirtutum bonitate suauiter delectantur. Iacob sunt, dum circa terrena negotia causa corporee necessitatis fatigantur, Isrel, dum celestia bona sublimiter speculantur. Unde recte per Balaam prophetico spiritu dictum est: Quis dinumerare possit puluerem Iacob, et nosse numerum stirpis Isrel?  ut per puluerem Iacob actiuos terrena tractantes, per stirpem Isrel speculatiuos intelligamus celestia contemplantes. Balac, qui interpretatur lingens, uel elidens, siue inuoluens, diabolum significat, qui quos potest praue tentationis blandimento lingit, et consensu uel effectu peccati elidit, ac retinaculo male consuetudinis inuoluit. Balaam, qui interpretatur populus uanus, uniuersitatem falsorum  Christianorum exprimit, qui spernunt ueritatem, sequuntur uanitatem, presertim illos qui inter eos siue prudentia carnis, siue scientia seculi, uel philosophie uana gloria, ceteris auctoritate quadam prestare uidentur. Isti nempe apud diabolum, et omnes demones, uniuersosque mundi dilectores uelut arioli sunt, dum inanem mundi sapientiam, imo per ipsam demoniacam impietatem male uiuendo colunt. Qui dum quotidie uitia uitiis aggregant, uel uitia pro uitiis mutant, quasi nouorum demoniorum culturam innouant. Quippe apte conuenit quod scriptum est: Noui, recentesque uenerunt, quos non coluerunt patres eorum . Qui cum Balaam obturatum habent oculum, quia, licet  quod Deus sit per scientiam uideant, quid sit tamen quantum ad dilectionem ignorant. Et dum Deus de celo super eos prospicit, ut uideat si est intelligens, aut requirens Deum , si est inter eos qui intelligat per cognitionem, non est tamen qui requirat per amorem.

Quamuis igitur in eis unus oculus sit apertus, dum recte credunt, alter tamen est obturatus, dum male uiuunt. Omnes declinauerunt, simul inutiles facti sunt . Declinauerunt a bono, inutiles facti sunt in malo. Qui cum Balaam auditores sermonum Dei sunt, sed factores esse nolunt. Qui omnipotentis uisiones uident per cognitionem, sed eas uidere detrectant per operationem. Qui cadunt, et sic aperiuntur oculi eorum, cadunt per damnationem,  et sic aperiuntur oculi eorum per perfectam preterite prauitatis agnitionem. Non enim suam impietatem perfecte cognoscunt, donec penam sentiant, quam per ipsam meruerunt. Aliter. Cadunt, dum quidam ex illis aliquando compuncti a sua elatione humiliantur, et sic aperiuntur oculi eorum, dum perfecte diuinitus illuminantur. Sic enim Deus superbis resistit, sic et humilibus dat gratiam . uel certe quemadmodum ipse Balaam inferius de se dicit, quia cadens apertos habet oculos, superbi sapientes seculi cadunt apertos habentes oculos, quoniam et que uera sunt cognoscunt, et praua tamen agere non desinunt. Misit Balac ad Balaam principes primum nobiles, deinde nobiliores, quia diabolus mittit demones ad tentandum strenuos,  et si illi non preualent, mittit deinde fortiores, ut astutos, et linguatos seculi uiros suis suggestionibus flectant, quatenus iustorum conuersationi maledicant, id est suis oblocutionibus detrahant, ac per hoc bonam eorum famam minuant, et sic uel simplices quoslibet, ac minus cautos ad bene operandum desides, negligentes et pusillanimes reddant. Ipsa detractio, ipsa maledictio, et commendatio ipsa est benedictio. Non enim in tota hac benedictione Balaam legimus uspiam filiis Isrel bona orasse, sed de illis tantum benedixisse, uel predixisse. Et quoniam sapientes mundi apud diabolum mundique dilectores, uel etiam quosdam simplices iustos, ad laudandum, uel blasphemandum magnam uidentur habere auctoritatem, existimaturque eorum  derogationibus istos deprimi, illos eorum laudibus sustolli, apte a Balac per nuntios ipsi Balaam mandatur.

Noui quod benedictus sit, cui benedixeris, et maledictus, in quem maledicta congesseris . Populus autem Domini superficiem terre operuisse dicitur, quia multi sunt uocati, licet pauci sunt electi , et diabolus etiam quoslibet falsos Christianos aliquando conuerti, et sibi obsistere cum ceteris timet, dum necdum eos per fidei negationem secum esse uidet. Iusti uero populum Balac quasi hos herbam usque ad radicem delent, quia iusti non solum malorum opera, sed et consilia radicitus inuestigare, et refellere solent. Spiritalis enim iudicat  omnia, et ipse a nemine iudicatur . Pretium diuinationis ac maledictionis, quod nuntii Balac habebant in manu, aurum siue argentum, uel etiam utrumque fuisse credi potest. Unde et Balaam eis respondisse uidetur: Si dederit mihi Balac plenam domum suam argenti et auri, non potero immutare uerbum Dei mei . Quos scilicet nuntios apud se nocte remanere fecit, ut sciscitaretur utrum cum eis ire posset, an non? quia malorum est in tenebris, non in luce consilia querere, quomodo ualeant opera tenebrarum perpetrare. Quos redarguens Isaias ait: Cum dixerint ad uos: Querite a pythonibus, et a diuinis qui student in incantationibus suis. Nunquid non populus a Deo suo requiret uisionem? pro uiuis ac mortuis? ad legem  magis, et ad testimonium?  Aurum et argentum, quod maledictionis credimus fuisse pretium, sapientiam et eloquentiam significat mundanam, cuius pecunie perniciosam copiam cunctis, qui inter uanos sunt uanissimi, totis precordiis amant. Unde et diabolicis suggestionibus inclinantur, ut sapientes et eloquentes apud amatores uanitatis pre ceteris habeantur. Qui etiam de montibus orientis ad maledicendum adducuntur, quia ex superbia et calliditate procedit quod ad detrahendum bonis flectuntur. Per montes enim superbia, per orientem, in quo mundana lux oritur, calliditas figuratur. Asina, in qua Balaam sedit, stultorum subiectorum cetum congrue significat: in quo ipsi magistri erroris sedent, dum in eis auctoritate doctrine  sue principatum tenent. Sed utrisque in itinere praue intentionis resistit angelus cum euaginatione gladii, id est ordo angelicus cum terrore diuini iudicii. Quem angelum, siue gladium asina prius animaduertit, et ab itinere prauitatis desistit, deinde Balaam, cum cernit, expauescit, quia facilius, et citius simpliciores, et minus callidi terrore diuini iudicii procelluntur, et ab incepte peruersitatis intentione refrenantur, quam qui maioris superbie, et impie calliditatis tenebris offuscantur. Interim autem Balaam suam asinam calcaribus cedit, quia uanitatem diligentium magistratus, dum adhuc minus territus diuinum iudicium nondum intelligit, sibi subiectum populum uerbis asperrimis affligit, et ut secum iniquitatis iter teneat, in quantum  ualet, cogit.

uinee sunt diuerse congregationis Ecclesie. Muri, quibus uinee cinguntur, sunt doctores, quibus iustorum congregationes muniuntur. Anguste uie preceptum iustitie, uel diligens censura, et subtilis intelligentia Ecclesiastice doctrine. In hanc angustiam Balaam ducitur, et eius pes eliditur, quia peruersus intentionis eius conatus Deo contrarius esse comprobatur. Ibi asina loquitur, quia subiectos cetus auctoritate sanctorum doctorum adiutus de asperitate iustitie dominationis eius aduersus eum rationabiliter conqueritur. Ipse denique cognito quod contra Deum graditur, dum eius maledicere populo conatur, timore corripitur, et si non a malignitate  praue uoluntatis, a malignitate tamen detractionis refrenatur. Et eius maledictio in benedictionem uertitur, dum timore diuini iudicii correptus et malum compellitur tacere, et bona de iustis satagit, licet inuitus, predicare. Balaam quoque gladio filiorum Isrel perimitur, dum uana sequentium principatus in fine iudicio iustorum condemnatur. Populus igitur Isrel est electorum cetus, Balac diabolus, Balaam uana diligentium magistratus, asina discipulatus eius, profectio uie promotio intentionis praue, angelus, qui ei obsistit, ordo angelicus, qui eorum iniquis conatibus contradicit, euaginatio gladii interminatio iudicii, muri uinearum doctores Ecclesiarum, angustia uie censura sacre doctrine, lesio pedis redargutio praui operis, maledictio derogatio,  benedictio laus iustorum et commendatio. Hec, fratres, superficie tenus transcurrimus, uobisque profundiora scrutanda relinquimus. Sane quia prolixa sunt, que de hac historia declaranda sequuntur, uisum est nobis ex his que dicta sunt sermonem hunc terminare, et que restant in posterum describenda reseruare. Nunc ergo, karissimi, quia de Aegypto spiritali per fidem egressi sumus, et per desertum ire, et ad terram promissionis tendere debemus, uideamus utrum ueri Isrelite simus. Aegyptus est uita secularis, desertum uita spiritalis, terra promissionis uita celestis. Aegyptus caro, desertum animus, terra promissionis Deus. ueri autem Isrelite sumus, si Deum non tantum oculo cognitionis, sed etiam oculo dilectionis uidemus. Quos  uidelicet oculos si sanos habemus, uiam rectam tenebimus, per quam terram superne promissionis ingrediemur. Quod nobis prestare dignetur iehsu Christus Dominus noster, qui est benedictus in secula. Amen.



SERMO LXXuI. Ex uerbis eiusdem Balaam in festo quorumlibet sanctorum.

In superiori sermone de filiis Isrel, de Balac, de Balaam, de benedictione qua benedixit filiis Isrel, quedam diximus; nunc ad eiusdem benedictionis uerba ueniamus, et quid moralis instructionis intus habeant, uideamus. Si quis autem querat quid significationis habeat holocaustum Balac, qui  diabolum significat, respondemus quod non omnia, que in littera continentur ad spiritalem intelligentiam flectenda sunt. Sed nec parabola currit per omnia. Balaam autem filiis Isrel ter benedixit, ut ipsa benedictio licet per hominem, non tamen ab homine, sed a sancta et indiuidua Trinitate data noscatur. Prime quidem benedictionis uerba sunt hec: De Aram adduxit me Baluc rex Moabitarum de montibus orientis. ueni, inquit, et maledic Iacob; propera et detestare Isrel. Quomodo maledicam, cui non maledixit Deus? qua ratione detester quem non detestatur? de summis silicibus uidebo eum, et de collibus considerabo eum. Populus solus habitabit, et inter gentes non reputabitur. Quis dinumerare possit puluerem Iacob, et nosse numerum stirpis Isrel?  Moriatur anima mea morte iustorum et fiant nouissima mea horum similia . Aram interpretatur excelsus, et significat superbiam. Bene ergo de Aram siue de montibus Balaam ad maledicendum populum Dei rex impius adduxit, quia quod mali bonis cooperante diabolo detrahunt, totum de superbia procedit. Moab interpretatur de patre, et significat omnes reprobos, ex quibus illi fuerunt quibus specialiter dictum est: uos ex patre diabolo estis . Balac itaque Moabitarum rex Balaam ad maledicendum Isrel uocat, quia diabolus rector tenebrarum harum, id est demonum per superbiam contenebratorum et hominum impiorum, ex ipso per culpam progenitorum, ex ipsis impiis hominibus impiissimos per impietatem cultui eius deditos, ad  blasphemandum iustos cupiditate uane laudis et glorie inanis acriter sollicitat. Qui nisi diuine potentie timore refrenentur, tantum apud homines de sue sapientie atque potentie gloria sustollantur, ut ad perpetrandum detractionis ac blaphemie facinus leuiter inclinentur. Quam maledictionem iustis sepius, diuersisque modis obfuisse multoties expertum est.

Sed cum iustos diuina protectione muniri considerant, diuino timore perculsi, eis sue derogationis maledictionem inferri grauiter formidant. Quod tamen libenter facerent, nisi ultionem sibi desuper imminere pertimescerent. Unde et Balaam Dei timore cohibitus maledictionem, quam populo Dei inferre decreuerat, si licuisset, conticuit dicens: Quomodo  maledicam, cui non maledixit Deus? qua ratione detester quem Dominus non detestatur? De summis silicibus uidebo eum, et de collibus considerabo illum. De summis silicibus siue collibus perfecti uanitatis huius amatores, et magistri populum Dei considerant, cum formidine diuina territi mentem in contemplationem eius sublimiter leuant, quam ab aliis gentibus merito distet, subtiliter pensant. uident quod in Ecclesia alii datur per Spiritum sermo sapientie, alii sermo scientie, alteri fides, alii gratia sanitatum, alii operatio uirtutum, alii prophetia, alii discretio spirituum, alii genera linguarum, alii interpretatio sermonum . uident alios bonis operibus insudare, alios uirtutibus uernare, alios miraculis coruscare,  alios humiliter subesse, alios excellenter preesse, omnes omnibus uelle prodesse. Cumque populum iustorum celestis gratie benedictione repletum conspiciunt, sue blasphemie derogationisque maledictionem inferre superno territi iudicio nulla ratione presumunt, sed e diuerso illi benedicunt dum de illo id quod bonum in eo uident, licet inuiti, dicunt. Non enim eorum arbitrio, sed ex diuino procedit iudicio quod bonorum iustitiam admirando predicant, quam nec sequuntur, nec amant. Unde et recte Balaam in sequentibus dicit: Benedictionem prohibere non ualeo. Cuius benedictionis, id est predicationis uerba subduntur cum dicitur: Populus solus habitabit, et inter gentes non reputabitur.

Magna laus, fratres, quod dicitur populus solus  habitabit. Utinam hec uox laudis sit in cordibus presertim monachorum et illorum qui uitam solitariam hoc uel illo modo lingua predicant, habitu demonstrant. Erubescant et pertimescant ex his uerbis, qui relictis claustris curias solius causa curiositatis non necessitatis frequenter adeunt: qui ad spectacula, fabulasque uanitatis libenter procedunt, qui salutationes in foro, primas cathedras in synagogis, primos recubitus in cenis diligunt, et uecari ab hominibus rabbi . Nec ista dicentes authenticas, et honestas, religiosasque uirorum personas uituperare dici debemus, qui sancte matris Ecclesie necessitatibus exterioribus pro loco, pro tempore, pro causa suffragantur. Aliud est enim curiositate suadente, aliud ratione dictante quid  agere. Huius itaque laudis expers est Ephraim uitula docta diligere trituram. Populus autem iustorum solus habitat, nec inter gentes reputatur , quia cetere gentes uniuerse carnis desideria, et mundi gloriam sequuntur; soli uero electi iustitiam, ac spiritalia bona sectantur. Nec solum contemplatiui, uerum et actiui soli habitant, dum reproborum operibus non communicant. Cum igitur uniuersis fidelibus conueniat ut non tam mansione corporum quam unanimitate cordium habitent soli, illos maxime decet, ut habitent soli, non tantum bonorum singularitate operum, uerum etiam, quantum est possibile, mansione corporum, qui religionis habitu sunt circumdati religionemque professi. Hoc eorum professio, hoc habitus, hoc exigit ordo, ut a ceteris  non solum malis, sed et bene agentibus longe separentur, qui sanctitatem habitu pre ceteris profitentur. Nec debent inter gentes alias reputari corporali conuersatione qui ab aliis diuiduntur singulari religionis professione. Quis dinumerare possit puluerem Iacob, et nosse numerum filiorum Isrel? In precedenti sermone diximus per puluerem Iacob intelligi debere actiuos, per numerum stirpis Isrel contemplatiuos. Quantum ad litteram etiam pertinet populum Isrel non numerari pre multitudine posse uerum esse creditur, sicut pluribus ex locis ueteris pagine colligitur, sicut ubi dicitur quod Isrel innumerabilis erat sicut stelle celi, et arena, que in littore maris . Quantum uero ad spiritalem  intelligentiam spectat multo innumerabilior iustorum populus credendus est. Unde et Dauid ait: Mihi autem nimis honorificati sunt amici tui, Deus, nimis confortatus est principatus eorum. Dinumerabo eos, id est si dinumerare uoluero eos, super arenam multiplicabuntur . De multiplicatione carnalis Isrel, dictum est, sicut arena multiplicabuntur; de multiplicatione spiritalis Isrel, id est amicorum Dei dicitur super arenam. Sed et hac innumerabilitate iustorum beatus Ioannes in Apocalypsi postquam duodecim millia signatos ex omni tribu filiorum Isrel uidisset, adiunxit: Post hec uidi turbam magnam, quam dinumerare nemo poterat ex omnibus gentibus, et tribubus, et populis, et linguis stantes ante thronum, et in conspectu Agni,  amicti stolis albis, et palme in manibus eorum . Quemadmodum namque scriptura teste dies Isrel innumerabiles sunt , ita et Isrel innumerabilis est. Non solum autem actiui, qui multo plures sunt contemplatiuis, uerum et contemplatiui, qui pauciores sunt actiuis, innumerabiles sunt. Quod demonstratur, ubi cum premisisset quis dinumerare possit puluerem Iacob, addidit, aut nosse numerum stirpis Isrel? Quasi diceret, nemo. Sequitur.

Moriatur anima mea morte iustorum, et fiant nouissima mea horum similia. Profani presentis seculi sapientes, qui aduersus iustos, in quantum possunt, malignantur, dum quandoque timore stimulati eleuata mente iustorum uitam contemplantur, eorum  morte mori desiderant, quorum tamen uitam imitari recusant. Carnis concupiscentiam, mundi gloriam toto corde diligunt, et hec uirtutibus et bonis operibus anteponunt; sed nescio qua fronte cum iustis mori, et percipere premia uolunt. Sed qui eorum typum gerit, quia uita iustorum uiuere noluit, eorum morte mori non meruit. Qui procul dubio in oratione, qua bene mori petiit, auditus fuisset, si post orationem bene uiuere studuisset.

Ex his que dicta sunt, fratres, colligamus unde in uia Dei proficiamus. Studeamus habitare soli, nec inter gentes aliqua dissolutionis inquietudine reputari. Studeamus cum Ieremia soli sedere, et secundum eius uerba nos super nos leuare . Studeamus cum iustis iuste uiuere, ut cum ipsis bene  mori, et ad supernam gloriam mereamur eorum meritis et precibus peruenire. Quod nobis prestare dignetur iehsu Christus. Amen.



SERMO LXXuII. In festo quorumlibet sanctorum de eiusdem Balaam uerbis.

Quoniam in sermone precedenti que in prima benedictione, qua Balaam filiis Isrel benedixit, continentur, pro posse nostro, digessimus: nunc ad ea, que in secunda continentur digerenda succedenter transeamus. Dolens grauiter, et conquerens Balac quod Balaam filiis Isrel benediceret, quem sperauerat eis maledicturum, ait ad Balaam: ueni mecum in alterum locum, unde partem Isrelis  uideas, et totum uidere non possis, inde maledicito ei . Et duxit eum in locum sublimem super uerticem montis Phasga. Qui cum diuertisset et accepto consilio Dei reuersus fuisset, ait: Sta, Balac, et ausculta. Audi, filii Sephor. Non est Deus quasi homo ut mentiatur; nec ut filius hominis, ut mutetur. Dixit ergo, et non faciet: locutus est et non implebit? Ad benedicendum adductus sum, benedictionem prohibere non ualeo. Non est idolum in Iacob, nec uidetur simulacrum in Isrel; Dominus Deus eius in eo est, et clamor uictorie regis in illo. Deus eduxit eum de Aegypto, cuius fortitudo similis est rhinocerotis. Non est augurium in Iacob, nec diuinatio in Isrel. Temporibus suis dicetur Iacob et Isreli quod operatus sit Deus. Ecce populus ut leo consurget, et quasi  leena erigetur. Non accubabit donec deuaret predam, et occisorum sanguinem bibat. Dixit Balac ad Balaam: Non maledicas ei, nec benedicas. Et ille ait: Nonne dixi tibi quod quidquid Dominus imperaret mihi, hoc facerem? Multiplex est calliditas diaboli, qua iustos aggreditur, et eos quotidie subuertere conatur. Unde Balac Balaam de loco ad locum uocat, ut populo Dei maledicat: quia diabolus, dum uno modo aduersus iustos non preualet, alio modo nititur, ut uincat. uanissimos uani populi sollicitat, ut bonorum laudem detractionis et blasphemie maledictione uel ex parte corrumpat, ut dum in toto sanctorum opinionem destruere non potest, eam saltem in aliqua parte ledat. Hoc etenim et in parte uidere, et in parte maledicere. Balaam diuertit, et utrum  maledicere populo Dei queat, uoluntatem Dei requirit, quia uanus populus in huiusmodi tentationibus plerumque se intra se, ut Dei uoluntatem super hoc sciscitaretur, colligit, et dum eius beneuolentiam erga electos illius agnoscit, in eos iacula sue maledictionis iacere non presumit. Cumque mentem in eorum contemplationem sublimius eleuant, statim ad proferenda benedictionis uerba separant: unde et Balaam post acceptum Dei consilium ad Balac ait: Sta, Balac, et ausculta, audi, fili Sephor. Non est Deus quasi homo ut mentiatur, nec ut filius hominis, ut mutetur. Dixit ergo, et non faciet? locutus est, et non implebit? Ad benedicendum adductus sum, benedictionem prohibere non ualeo. Sta, Balac. Quasi dicatur: Desine, diabole, me ad blasphemandum  iustos incitare, quia si hoc facere presumo, mihi damnationem acquiro, et illorum salutem non impedio. Deus, qui non mutatur corde, non mentitur ore, non mutatur proposito, non mentitur uerbo, ipse proposuit et promisit in semine Abrahe se benedicturum omnes gentes. Que ergo proposuit, non faciet? et quod dixit, non implebit? Absit! Est enim Deus uerax, omnis autem homo mendax . Unde quia Deus uerax est in promissis, eius sermo quotidie cernitur adimpleri. Nam electorum iustificatio et saluatio eius est benedictio.

Dicat itaque uanus populus: Quod ergo Deus statuit adimplere, nunquid ego possum meis maledictionibus euacuare? Quin imo ad benedicendum  adductus sum, benedictionem prohibere non ualeo. Reprobi quippe, dum ad contemplandam iustorum uitam eriguntur, et ipsa admiratione eorum, iustitiam eorum quam non diligunt predicare compelluntur. Que benedicendi laus non tam ex eorum uoluntate quam ex diuina procedit dispositione. Unde et Balaam ait: Benedictionem prohibere non ualeo. Cuius benedictionis uerba sunt hec: Non est idolum in Iacob, nec uidetur simulacrum in Isrel. Dominus Deus eius cum eo est, et clangor uictorie regis in illo. Remouet autem spirituali populo mala, predicat bona. Mala scilicet idolum et simulacrum remouet a populo spirituali, que in carnali populo antiquitus fere continue constat exstitisse. Predicat bona, que in populo spirituali uere et perfecte reperiuntur.  Unde sponsus sponsam laudans ait: Una est columba mea, perfecta mea . Remouet a populo spirituali omnem idololatriam et infidelitatem, ubi dicit: Non est idolum in Iacob, nec uidetur simulacrum in Isrel. Predicat perfectam liberationem eius ac libertatem, ubi addit: Dominus Deus eius cum eo est, et clangor uictorie regis in illo. In eo quod Dominus Deus eius cum eo est, iam non seruit spirituali Pharaoni in Aegypto, in eo quod clangor uictorie regis est in illo, iam cantat canticum gratiarum actionis cum Moyse in deserto. Et diligenter attendendum quod non ait clangor pugne, sed clangor uictorie. In precedentis quippe populi liberatione clangor pugne non fuit, quia Dominus pro eo pugnauit, et ipse tacuit. In sequentis quoque populi  liberatione clangor pugne non exstitit, quia Christus, qui coram tondente se os non aperuit, peccata eius portando eum liberauit. Torcular calcauit solus et de gentibus non erat uir cum eo . Primus igitur, siue prime clangor uictorie fuit canticum, quod cecinit Moyses, et filii Isrel liberati de seruitute Pharaonis regis Aegypti, dicentes: Cantemus Domino; gloriose enim magnificatus est, equum et ascensorem proiecit in mare . Secundus autem, siue secunde clangor uictorie est gratiarum actio, quam canit spiritalis Isrel liberatus de seruitute diaboli. De hoc clangore uictorie Dominus per Isaiam sub nomine Sion ait: Gaudium et letitia inuenietur in ea, gratiarum actio, et uox laudis . Non ergo est idolum in spirituali Iacob, nec uidetur  simulacrum in Isrel: quia de seruitute demonum liberatus est, et de tenebris infidelitatis eductus est, dum Dominus Deus eius est cum eo, et clangor uictorie regis in illo. Ad quam etiam sententiam roborandam subdit: Deus eduxit eum de Aegypto, cuius fortitudo similis rhinocerotis. Rhinoceros indomabilis nature est: et Deus omnino incomprehensibilis, et inuincibilis est. Rhinoceros Latine sonat in nare cornu. Et quia nare odores fetoresque discernimus, recte per narem discretionis temperantiam intelligimus: per cornu autem potentiam accipimus. Fortitudo ergo Dei quasi rhinocerotis est, quia Deus fortitudinis sue potentiam mire discretionis moderamine semper exercet. Unde scriptum est: Tu Domine  Sabbaoth, omnia cum tranquillitate iudicas . Et de Sapientia legitur: Quod attingit a fine usque ad finem fortiter, et disponit omnia suauiter . Ad hunc etiam sensum pertinet illud Psalmiste. Misit tenebras, et obscurauit, et non exacerbauit sermones suos .

Quia ergo Deus eduxit spiritualem Isrel de Aegypto antique infidelitatis, merito in eo non uidetur simulacrum antiqui erroris. Sed quia sunt multi, qui Christianitatis nomine censentur, nec simulacris colla submittunt, qui tamen uariis sortilegiis sacrilego more et diuinationibus intendunt, recte de uero Isrel predicat dicens: Non est augurium in Iacob, nec diuinatio in Isrel. Ex falsis enim Isrelitis sunt, qui in huiusmodi uanitatibus fidem suam et spem  ponunt. Unde et Apostolus Galatas redarguens dicit: Dies obseruatis, et menses, et tempora et annos; timeo uos, ne frustra laborauerim in uobis . In uero autem Isrel, sicut non est idolum siue simulacrum, sic non est augurium, diuinatio, incantatio, siue aliqua superstitiosa obseruatio, uel quidquid sacre fidei probatur contrarium. Cuius uidelicet populi bona spiritalia adhuc eleganter predicat, ut eum non maledictione, sed benedictione dignum ostendat. Temporibus, inquit, suis dicetur Iacob et Isreli, quid operatus sit Deus. Quomodo? Ipse eis reuelabit qui annuntiat uerbum suum Iacob, iustitias et iudicia sua Isrel. Non fecit taliter omni nationi, et iudicia sua non manifestauit eis . Manifestantur autem iudicia, siue opera Dei fidelibus diuersis  uersis temporibus, diuersis modis. Manifestantur per naturam, per creaturam, per legem, per prophetiam, per gratiam. Manifestantur post mortem plenius in perceptione stole prime, manifestabuntur post finem seculi plenissime, in perceptione stole secunde et possessione glorie. Interim autem dum sumus in uia nondum in patria, multa latent, pauca patent. Licet enim homini multa incerta et occulta diuine sapientie manifestentur : nescit tamen utrum odio an amore dignus sit, eo quod talia omnia in futurum reseruentur incerta , et occulta Dei iudicia super nos sint abyssus multa . Nunc enim cognoscimus ex parte, tunc autem cognoscemus sicut et cogniti sumus . Et sic temporibus suis dicetur Iacob et Isreli quid operatus sit Deus.  Ecce populus ut leo consurget, et quasi leena erigetur. Nobilissimis bestiis iustorum uitam comparat, ut hac comparatione que sit nobilitas morum in eis luculenter ostendat. Leo sunt uiri robusti et perfecti, leena imperfecti et infirmi; leo contemplatiui, leena actiui; leo Isrel, leena Iacob. Fertur quod dum leo esurit, rugitum emittit, cuius terrore bestias audientes sistit et figit, et sic captans sanguinem earum ebibit, carnes comedit. Qui in hoc etiam ceteras bestias superat, quod nullius bestie ferocitatem formidat. Leo namque fortissimus bestiarum ad nullius pauebit occursum. Sic, sic iustorum populus presertim predicatorum cetus, dum male uiuentium conuersionem esurit, terrorem predicationis emittit, et homines et bestialiter uiuentes ne de cetero  per diuersa currant uitia, stringit; et uelut ore captos sanguinem eorum ebibit, dum crudelitatem penitus consumit. Quos etiam, ut moriantur mundo, uiuant Deo, perimit, et eos sibi incorporando comedit, dum per fidem sibi coniungit et unit. Qui in hoc quoque sicut leo bestias ferocitate, sic homines uirtute superat: quod ut se emendatione delinquentium reficiat nullius crudelitatis occursum formidat. Qui nequaquam accubat, donec predam deuoret, et occisorum sanguinem bibat, dum ab animabus saluandorum capiendis, sibique uniendis, crudelitatibus eorum consumendis nullatenus cessat, donec in fine temporum eligendorum numerum impletum esse cognoscat. Hoc iustorum preconium Balaam, id est  uanus populus sepe clamat; et per hoc Balac, id est, diabolum, qui uerba blasphemie et maledictionis suggesserat, ad iram irritat. Unde et Balac ad Balaam ait: Non maledicas ei, nec benedicas. Mallet namque diabolus uanitatis amatores prorsus obmutescere, quam de bonis quidquam boni proferre. Sed Deus ad laudem sui nominis ordinat, ut etiam per malorum ora laus bonorum nonnunquam crescat. Donet Dominus, karissimi nobis, ut gratie laudisque iustorum participes semper existamus, quatenus cum iustis eorum adiuti precibus ac meritis superne promissionis patriam ingredi mereamur. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LXXuIII. In festo quorumlibet sanctorum, de tertia benedictione Balaam.


Quoniam que in duabus primis benedictionibus, quibus Balaam filiis Isrel benedixit, scripta sunt diximus, iam ad ea que in tertia uice continentur declaranda transeamus. Ait Balac ad Balaam: ueni, et ducam te ad alium locum si forte placeat Deo, ut inde maledicas eis. Et duxit eum super uerticem montis Phegor. Cumque uidisset Balaam, quod placeret Domino, ut benediceret Isreli, nequaquam abiit, ut ante perrexerat ut augurium quereret, sed dirigens contra desertum uultum suum, et eleuans oculos suos uidit Isrel in tentoriis commorantem per tribus suas, et irruente in  eum Spiritu Dei ait: Quam pulchra tabernacula tua Iacob, et tentoria tua Isrel, ut ualles nemorose, ut horti iuxta fluuios irrigui, ut tabernacula, que fixit Dominus, quasi cedri prope aquas!  Balac Balaam de loco ad locum uocat, ut populo Dei maledicat, quia diabolus diuersis modis homines uanos ad blasphemandum iustos inflammat, ut dum uno modo non potest, alio laudem eorum imminuat. Quos etiam ad excelsa duxit, dum eos aduersus iustos, in quantum potest, in superbiam erigit. Sed uanus populus quanto crebrius, et acrius de iustorum maledictione tentatur, tanto plerumque de beneuolentia quam Deus erga eos habet plenius edocetur, et non ad maledicendum, sed ad benedicendum promptior efficitur. Unde Balaam, cum hac  tertia uice uidisset quod placeret Domino, ut benediceret Isreli, nequaquam abiit, ut ante perrexerat, ut augurium quereret, sed dirigens contra desertum uultum suum, et eleuans oculos suos uidit Isrel in tentoriis suis commorantem per tribus suas, et irruente in se Spiritu Dei, ait: Quam pulchra tabernacula tua, Iacob, et tentoria tua, Isrel! uanus populus uultum suum ad desertum dirigit, dum occulta cogitatione quid in conuersatione spiritualiter uiuentium agatur diligenter attendit. Oculos leuat, ut Isrel uideat, dum in illorum contemplationem mentem exaltat. Qui hinc timore cohibitus ne mala proferat, inde iustorum admiratione compulsus ne bona taceat, in uocem benedictionis prorumpit, dicens:  Quam pulchra tabernacula tua, Iacob, et tentoria tua, Isrel! tabernacula melius dici possunt, que ex frondibus et ramis constituuntur; tentoria uero, que ex materia pellium et telarum consuta tenduntur. Tabernacula ergo, que ex minus cara materia sunt, bonorum effectum operum; tentoria uero que ex meliori ac magis pretiosa fiunt materia exercitationem rectius designant uirtutum. Excedit enim opera bonitas uirtutum, quia sine operibus saluari potest, qui non habet quod tribuat; sine uirtutibus, presertim caritate, et quibusdam aliis non potest. Sunt etiam multi, qui exhibent opera bona, sed quia sine caritate sunt, gloriam supernam ex his consequi non possunt.

Materia itaque tabernaculorum uidetur esse maxime  senarius operum misericordie, materia tentationum ternarius, siue septenarius uirtutum. Senarius operum est dare cibum esurienti, potum sitienti, etc. . Ternarius uirtutum, fides, spes, caritas. Septenarius uirtutum est septem uirtutum descriptio, que in Euangelio continentur . Quarum prima est humilitas, secunda mansuetudo, tertia mentis compunctio, quarta desiderium iustitie, quinta misericordia, sexta cordis munditia, septima pax mentis interna. Sunt et alie uirtutes plurime, quas sacra Scriptura commemorat, que dum bene exercentur, in spiritualium tentorium opus tenduntur. Ipsa quippe exercitatio ipsa est tensio. Bonorum igitur operum exhibitio, ipsa est spiritualium tabernaculorum erectio; uirtutum  exercitatio, tentorium siue papilionum tensio. Que sit autem istorum tabernaculorum siue papilionum pulchritudo, uel certe quam pulchrum sit in ipsis commanere, per quatuor pulchre describitur, cum subiungitur: Ut ualles nemorose, ut horti iuxta fluuios irrigui, ut tabernacula, que fixit Dominus, quasi cedri prope aquas. Iustorum tabernacula atque tentoria que actio et uirtus constituunt, quasi ualles nemorose sunt, quasi ualles per humilitatem, nemorose per protectionem. Ex humilitate quippe, que est uirtutum et bonorum operum stabile fundamentum, surgunt uirtutes et bona opera, et quemadmodum ex pinguibus uallibus condensa et sublimia oriuntur nemora, et sicut emittuntur fontes  in conuallibus, et eorum confluentia gignuntur sublimes arbores, sic humilibus dantur dona gratie, de quibus conferuntur opera atque uirtutes. Sicut quoque quilibet sumit refrigerium in uallibus sub umbra densarum et sublimium arborum, ne grauetur ardore solis, sic iustus quisque in humilitate sua refrigeratur sub protectione uirtutum et bonorum operum, ne aduratur estu concupiscentie carnalis, uel certe animaduersione ire celestis. Ut horti iuxta fluuios irrigui. Horti diuersis areclis distinguuntur, dum diuersis areolis diuersa semina iaciuntur, et diuersa germina differenter in eis oriuntur. Alibi cepe, alibi porri, alibi caules locum accipiunt, et nutrimento terre germina sua proferunt, et ad perfectionem crescunt. Sic et in hortis aromatum alibi  iste, alibi ille species locum tenent, et nutrimentum ut crescant habent. Sicut autem superius per tabernacula opera, ita hic per aromata uirtutes conuenienter intelligimus, ut pulchritudo et utilitas olerum pulchritudini et utilitati operum, et pulchritudo et utilitas aromatum pulchritudini consignetur uirtutum. Fluuii uero, qui istos duos hortos irrigant duo conuenienter intelliguntur compunctionis genera, que corda humana perfluunt, ut utrobique fructum ferant. Dum enim hinc inde timor et amor corda stimulant, statim fluuii compunctionis emanant, qui dum eorumdem cordium erolas irrigant, statim eas ad proferenda uirtutum et bonorum operum germina ubertim fecundant. Tabernacula igitur Iacob, id est opera actiuorum, et tentoria Isrel, id  est uirtutes contemplatiuorum, ut ualles nemorosa sunt, quia protegunt, ut horti iuxta fluuios irrigui sunt, quia pascunt. Quamuis autem hec ita distinguamus, ut actiuis opera, uirtutes contemplatiuis attribuamus: sciendum est tamen quod actiui uirtutes exercent, et contemplatiui bona opera exhibent, licet ad actiuos magis pertinere uideatur operum exhibitio, et ad contemplatiuos specialiter quarumdam uirtutum exercitatio.

Ut tabernacula que fixit Dominus. Tabernacula iustorum et semper figuntur et semper mouentur: semper sunt fixa per firmum, continuumque iustitie stabilimentum; semper mouentur per continuum eiusdem iustitie incrementum. Fixa sunt, ut a iustitia non deficiant, mouentur ut in ipsa semper  crescant. Semper fixa sunt quia iucundus homo, qui miseretur, et commodat, disponit sermones suos in iudicio, in eternum non commouebitur . Semper mouentur ut ait Saul ad Dauid: Faciens facies et potens poteris . Et in sequentibus de Dauid scriptum est: Dauid proficiens, et semper seipso robustior . Tabernacula iustorum, que fixit Dominus, semper manent, quia descendit pluuia, et uenerunt flumina, et flauerunt uenti et irruerunt in domum illam, et non cecidit: fundata enim erat supra firmam petram . Semper mouentur, dum eorum actiones, ac uirtutes fructu iustitie semper augentur. Unde et Paulus Corinthiis scribens ait: Qui administrat semen seminanti,  et panem ad manducandum prestabit, et multiplicabit semen uestrum et augebit incrementa frugum iustitie uestre .

Quasi cedri prope aquas. Cedri arbores sublimissime sunt, que quando iuxta aquas crescunt, ut ex his uerbis perpendi potest, sublimius solito se sustollunt. Per aquas septem dona sancti Spiritus conuenienter intelligimus, scilicet spiritum sapientie et intellectus, spiritum consilii et fortitudinis, spiritum scientie et pietatis et spiritum timoris Domini . Per aquam quippe Spiritum sanctum significari posse, Dominus in Euangelio demonstrat, ubi dicit: Qui sitit, ueniat ad me, et bibat. Qui credit in me sicut dicit Scriptura flumina de uentre eius fluent aque uiue. Hoc autem dixi de spiritu,  quem accepturi erant credentes in eum . Tabernacula ergo siue tentoria iustorum, id est actiones et uirtutes eorum quasi cedri iuxta aquas sunt, quia dum ex donis Sancti spiritus nutrimentum accipiunt, non solum opus et fortitudinem humanam transcendunt, uerum etiam in celum usque pertingunt. Unde Paulus ait: Conuersatio nostra in celis est . Tabernacula igitur siue tentoria iustorum, que sunt ut dictum est actiones ac uirtutes eorum, quasi ualles nemorose sunt, quia protegunt, quasi horti irrigui, quia pascunt, quasi tabernacula que fixit Dominus, quia stabiles, quasi cedri iuxta aquas, quia sublimes. Aemulemur, fratres, habitare in tabernaculis ac tentoriis iustorum. Aemulemur imitari opera, et uirtutes eorum. Aemulemur  cum iustis requiescere in uallibus nemorosis in hortis irriguis, in tabernaculis que fixit Dominus, sub cedris iuxta aquas. Et multa quidem de his omnibus dici possunt, sed nos summatenus percurrimus, uobis profundiora rimanda relinquentes. Sed et quia plurima sunt uerba, que adiuc de hac tertia benedictione sequuntur, statuimus ex his que supra dicta sunt hunc sermonem finire, et que dicenda restant, in posterum exponenda reseruare ne, dum diutius sermonem tendimus, fastidium uobis generemus. Satagamus itaque, karissimi, ex his que diximus sancte et honeste conuersari, ut obmutescere faciamus imprudentium hominum ignorantiam, ut si qui sint, qui Balaam imitantes detrahere nobis uelint tanquam malefactoribus, confundantur;  magisque que recta sunt, de nobis predicare cogantur, considerantes nostram bonam in Christo conuersationem. Satagamus denique cum iustis de uirtute in uirtutem progredi, ut cum eis eorum meritis et precibus adiuti superne promissionis patriam aliquando mereamur ingredi. Quod nobis prestare, etc.



SERMO LXXIX In festo quorumlibet sanctorum. De eadem tertia benedictione.

Fluet aqua de situla eius et semen illius erit in aquas multas. Tolletur propter Agag rex eius, et auferetur regnum illius. Deus eduxit eum de Aegypto, cuius fortitudo similis est rhinocerotis. Deuorabunt  gentes hostes illius ossaque eorum confringent, et perforabunt sagittis. Accubans dormiuit ut leo, et quasi leena, quam suscitare nullus audebit. Qui benedixerit tibi, erit et ipse benedictus; et qui maledixerit tibi in maledictione reputabitur. Pulchre superius pulcherrima iustorum conuersatione descripta, adhuc laudem eorum idem ariolus Balaam, qui uani populi typum gerit, magnifice predicat, dicens: Fluet aqua de situla eius, et semen illius erit in aquas multas. Aque in sacra Scriptura aliquando Spiritum sanctum, aliquando scientiam sacram, aliquando scientiam prauam, aliquando tribulationem, aliquando defluentes populos, aliquando mentes bonorum fidei predicamenta sequentium designare solent. Per aquam sancti Spiritus infusio designatur,  sicut in Euangelio dicitur: Qui credit in me flumina de uentre eius fluent aque uiue . Per aquam sancta scientia significatur, sicut scriptum est: Aqua sapientie salutaris potabit illum . Per aquam scientia praua figuratur, sicut mulier praua per Salomonem describitur. Aquarum nomine solent tribulationes intelligi, sicut per psalmum dicitur: Saluum me fac, Deus, quoniam intrauerunt aque usque ad animam meam . Per aquas defluentes populi exprimuntur, de quibus scriptum est: Mitte panem tuum super aquas transcuntes , id est populos defluentes, quia post longa tempora inuenies illum. Per quas quoque populos designari, Ioannes testatur, ubi ait: Aque uero sunt populi . Aque iste transeunt,  quia per mortalitatem ad mortem defluunt. Super quas etiam panem nostrum mittimus, dum quando nostro ministerio indigent, nostrum eis beneficium per caritatem impendimus. Quod et post longa tempora inuenimus, quia post hanc uitam illud in premio recipimus. Per aquam denique bonorum mentes fidei predicamenta sequentium designantur. Unde et Ezechiel ait: Audiebam sonum alarum quasi sonum aquarum multarum . Sonus quippe sacre fidei, qui primum in paucis sanctis est factus postmodum ex aquis multis, id est ex innumerabilibus populis est multiplicatus. Spiritualis autem Isrel, situla Christus est. Ipso antiquo populo petra, ipse nobis est situla: petra, quia in se firmiter subsistit; situla, quia omnia in mensura fecit. Ipse  antiquis aquam fudit, ipse situla nobis gratiam infundit.

Ex hac itaque situla fluit nobis aqua gratie spiritalis, aqua sapientie salutaris: aqua gratie ad iustitiam, aqua sapientie ad scientiam. Hec aqua, quam continet ipsa situla, per plenitudinem fluit, et influit nobis per plenitudinis participationem. Nam de plenitudine eius nos omnes accepimus . Et semen illius erit in aquas multas. Quemadmodum autem populi situla est Christus, sic semen eius debet intelligi Christus. Nam Christus ex illo populo secundum carnem natus est. Situla est, quia spiritalem nostram sitim per suam gratiam refrigerat. Semen est, quia per eadem gratiam nos regenerat. Ipse est semen, de quo ad Abraham  dictum est: In semine tuo benedicentur omnes gentes . Et ad Dauid: De fructu uentris tui ponam super sedem tuam. Et per Isaiam. Nisi Dominus reliquisset nobis semen, quasi Sodoma fuissemus; et quasi Gomorrha similes essemus . Et de quo Dauid ait: Non est qui faciat bonum, non est usque ad unum , id est Christum. Licet enim euangelicus ille paterfamilias diuersis temporibus ab exordio illucescentis seculi diuersos iustos cultores uinee sue habuerit, et cultor bonus; et cultus bonus, id est prelatus et subiectus iustus exstiterit, nemo tamen a se habuit quod fuit, uel quod fecit; sed ab isto uno, qui ab omnibus fideliter semper exspectatus, omnibus tam  misericorditer exhibitus, patiendo fecit ut bonum, quod in fide ipsius fecerant, ipsis esset ad iustitiam, per quam redirent in patriam amissam. Unde, quia ipse solus omnium bonum exstitit, nemo iustus ante eius passionem ipsam patriam introiuit, donec ipse ueniret, et cunctos redimeret, ac redemptis eiusdem patrie aditum reseraret. Quia etiam iustitia omnium ad ipsum solum erat referenda, ipsi soli ascribenda, unus eorum pro omnibus ait: Non nobis, Domine, non nobis, sed nomini tuo da gloriam . Tibi gloria quia tua gratia, ex qua nobis est iustitia, non ex uirtute nostra. Nam secundum propheticum sermonem: Omnia opera nostra nobis operatus es, Domine . Apud quem, sicut ait Moyses, per se nullus innocens est  . Istud semen est illud granum euangelicum frumenti, quod cadens in terram per incarnationem, et mortificatum per passionem attulit fructum multum  per multorum impiorum iustificationem, qui hic significantur per aquarum multitudinem. Aque enim sunt populi , et aque multe populi multi. Quorum multitudinem innumerabilem Iohannes in Apocalypsi designat, ubi post quadraginta quatuor millia signatos ex omni tribu filiorum Isrel , testatur se uidisse turbam magnam, quam dinumerare nemo poterat . Hanc eamdem multitudinem Isaias semen longeuum uocat, ubi de passione Christi, et redemptione generis humani multa locutus in persona Dei Patris, adiecit: Si posuerit pro peccato animam,  suam, uidebit semen longeuum . Permanet in mundo per gratiam, in celo per gloriam.

Tolletur propter Agag, rex eius, et auferetur regnum illius. Iuxta litteram etiam hoc uerum esse omni scienti historiam, que in libro Regum primo scripta est, perspicuum est. Nam precipiente Domino perrexit Saul, ut deleret Amalech, et regem eius, et quidquid ibi uiuum reperisset, sed in hoc inobediens Domino fuit, quia Agag regem Amalech uiuum reseruauit. Unde illi reuerso de cede per Samuelem dictum est: Proiecit te Dominus ne sis rex super Isrel . Et post pauca: Scidit Dominus a te regnum Isrel hodie, et dedit illud proximo tuo meliori te. Et uncto Dauid directus est spiritus domini in Dauid a die illa et in reliquum, et  recessit a Saul, et exagitabat eum spiritus nequam a Domino . Quantum autem ad spiritalem pertinet intelligentiam, rex Isrel propter Agag tollitur, dum aliquis prelatus ecclesiasticus contra diabolum non secundum preceptum diuinum dimicans in suo regimine reprobatur. Et regnum illius auferetur quia ubi non est gubernator, populus corruet . Deus eduxit eum de Aegypto, cuius fortitudo similis est rhinocerotis. Hec sententia bis in hac historia ponitur, ut Deus et mundum in sapientia creasse et genus humanum in sapientia redemisse ostendatur. In creatione namque mundi fortitudo Dei similis esse rhinocerotis recte dicitur, quia scriptum est: Omnia in sapientia fecisti . In  redemptione etiam generis humani fortitudo Dei similis rhinocerotis conuenienter dicitur, quia scriptum est: Sapientia uincit malitiam . Quare autem fortitudo Dei similis esse rhinocerotis perhibeatur, superius dictum est: Deuorabunt gentes hostes illius, ossaque eorum confringent, et perforabunt sagittis . Hostes spiritualis Isrel presertim carnales Isrelite sunt. Unde apte scriptum est: Inimici hominis, domestici eius . Et item: Unusquisque a proximo suo custodiat, et in omni fratre suo non habeat fiduciam .

Per gentes autem gentiles intelliguntur. Hoc itaque quod hic dicitur, deuorabunt gentes hostes illius, perspicue et realiter contigisse manifestum  est, dum Romani Tito duce obsidione Hierosolymorum multa millia Iudeorum peremerunt, muros subuerterunt, templum succenderunt, et reliquam partem populi, que mortem euaserat in captiuitatem duxerunt, et per regiones disperserunt. Spiritaliter autem gentes hostes illius deuorant, dum conuersi ex gentibus ad fidem Christi per suam predicationem siue Iudeorum perfidiam, siue quorumlibet aliorum perfidiam Iudeorum imitantium, incredulitatem superant; et dum eorum infidelitate deuicta eos ad fidem uocent quia eos sibi incorporant. Quorum ossa confringunt, dum duriores quoslibet et fortiores ex ipsis, terrore diuine comminationis emolliunt. Et ossa eorum sagittis perforant, dum eorum dura corda subtilissime  Scripture sermonibus penetrant, ut illuc Christum inducant, et eos secundum carnem occidant, et secundum spiritum uiuentes reddant. Quamuis autem hec secundum spiritalem intelligentiam sic discutiamus, non tamen ea ad litteram antiquo illi et carnali populo euenisse negamus, dum alie gentes alias eidem populo odiosas subuerterunt, ut Cyrus et Darius Babylonios, et plures alii plures alios.

Accubans dormiuit ut leo, et quasi leena, quam suscitare nullus audebit. Sed et hoc antiquo Isreli secundum litteram euenisse notum est, maxime dum per Dauid subiectis in gyro nationibus, tempore Salomonis tranquilla pax exstiterit, nec rex uel regnum fuerit, quod eum presumpserit perturbare,  uel eius quietem inquietare. Mystice uero specialiter hec contemplatiuis, et quibusque perfectis conueniunt, qui quanto a terrenis negotiis, et strepitu mundi longius sunt, tanto quietius et securius uiuunt. Qui et in hoc ueraciter et quiete dormiunt, quod cordis oculos ad exteriora clausos habentes, solis internis et eternis intendunt. Hinc in Canticis canticorum sponsa dicit: Ego dormio, et cor meum uigilat . Quos etiam suscitare nullus audet, quoniam illorum exercitus terribiles sunt ut castrorum acies ordinata . Unde et de Salomonis lecto, qui contemplatiuas designat animas, scriptum est: En lectulum Salomonis sexaginta fortes ambiunt ex fortissimis Isrel: omnes tenentes gladios, et ad bella doctissimi. Uniuscuiusque  ensis super femur suum propter timores nocturnos . Sexaginta fortes lectum Salomonis ambiunt, quia contemplatiuas animas, in quibus noster pacificus precipue requiescit, perfecti uiri maxime prelati custodiunt. Qui sunt ad bella doctissimi, quia callidi hostis assultibus doctissime resistere norunt. Et uniuscuiusque ensis super femur suum, quia ne carnis concupiscentia perimantur, uirtute abstinentie et continentie se fortissime stringunt. Inde est, quod adiuuante gratia Christi hostes ab eorum incursibus longe arcentur, et ab ipsis inquietandis remouentur. Bene ergo de gente iusta et uere Isrelitico, quod accubans dormiuit ut leo, et quasi leena, quam suscitare nullus audet,  perhibetur, quia dum forti perfectorum uirorum custodia munitur a portis etiam inferorum non inquietatur. Qui benedixerit tibi, erit et ipse benedictus; et qui maledixerit tibi, in maledictione reputabitur. Ut iam ulterius Balac a sua stultitia quiescat, Balaam firmiter in huius ultime benedictionis fine pronuntiat: quod illius rei quisque particeps erit, quam in iustos Dei benedicendo uel maledicendo protulerit. Qui benedixerit, inquit, tibi, erit et ipse benedictus. De illa benedictione certissime Spiritus sanctus hic agit, que non solum ore fit, sed ex corde benedicto atque beneuolo procedit. Balaam quippe filiis Isrel benedixit, sed quoniam hoc solum ore et inuitus, et non ex bona uoluntate fecit, nequaquam eiusdem benedictionis particeps fuit.  Quem potius crediderim maledictionis impie, quam impio corde gessit, participem exstitisse: et idcirco in culpam praui consilii aduersus filios Isrel dandi corruisse, ac tandem eorum gladio interiisse. Quod autem qui populo Dei maledixerit, eiusdem maledictionis particeps sit, manifeste probatur sacra auctoritate, qua dicitur: Maledici regnum Dei non possidebunt . Maledici namque eterna maledictione cum ceteris malefactoribus plectentur, cum eis in fine dicetur: Ite, maledicti, in ignem eternum, qui paratus est diabolo et angelis eius . Et nunc, karissimi nobis, elaboremus ex his que dicta sunt, benedictionis iustorum participes esse, ut eorum meritis, et precibus adiuti et in mundo, et in celo, benedictionem hereditario  iure mereamur possidere. Quod nobis prestare dignetur iehsu Christus.



SERMO LXXX. De eadem historia, et benedictione Balaam. In festo quorumlibet sanctorum homilia.

Iratus Balac contra Balaam complosis manibus ait: Ad maledicendum inimicis meis uocaui te, quibus econtrario tertio benedixisti. Reuertere ad locum tuum. Decreueram quidem magnifice honorare te, sed Dominus priuauit te honore disposito . Diabolus, ut ex his uerbis manifeste cognoscitur, tanto acrius irascitur, quanto crebrius sue malitie conatus non solum inefficaces esse, uerum et in bonum iustis cooperari, et eis cum tentatione prouentum  diuinitus dari patenter experitur. Dum enim iustorum gloriosam uitam et profectum, uani et profani populi blasphemiis destruere nititur, et sententia per diuinam prouidentiam in contrarium uertitur, grauiter dolet et conqueritur. Tertio autem iustorum uita a uano populo benedicitur, dum ab ipso illorum cogitatio, sermo, actio benedicta predicatur. uanus quoque populus honore a diabolo disposito priuatur, dum fauore uane laudis, quam ex oppressione et diminutione glorie iustorum detrahendo meruisset, penitus defraudatur. Qui ad locum suum infecto negotio reuertitur dum a consideratione et laude iustorum decidens in consueta uitia relabitur. Sed et Balac per uiam qua uenit ad suum locum redit, dum diabolus frustrato  praue intentionis effectu in occultum sue malitie ad alia deceptionis machinamenta cogitanda se retrahit. uanus denique populus dum uerbis nequissimis aduersum iustos manifeste seruire non presumit, occultis consiliis erga eum inuidia adhuc stimulante nonnunquam seuit. Hinc est quod Balaam ad populum suum pergens ait: uerumtamen pergens ad populum meum dabo consilium, quid populus tuus huic populo faciat extremo tempore, id est ad ultimum antequam separetur ab eo. Hoc est autem consilium quod dedit ei, scilicet ut uirgines, quarum specie castitas illudi posset, circa tentoria eorum mitterentur; que iuuenes ad se declinantes interim allicere sibi laborarent, ut eos transgredi leges patrias facerent, et deos colerent alienos; ut Deo  suo eis irato, uel ad modicum tempus humiliarentur. Quod et factum est. Sane Balaam adhuc quarto subleuatus prophetie spiritu assumpta parabola sua quedam de Christo, quedam iterum de spiritali populo, que in posterum et in longinquum erant futura, locutus ait: uidebo eum, sed non modo; intuebor illum, sed non prope. Orietur stella ex Iacob, et consurget uirga ex Isrel, et percutiet duces Moab, uastabitque omnes filios Seth; et erit Idumea possessio eius. Hereditas Seir cedet inimicis suis; Isrel uero fortiter aget; de Iacob erit qui dominetur, et perdat reliquias ciuitatis. Post hec predictis quarumdam gentium ruinis, reuersus est in locum suum. Nisi autem pluribus sacre Scripture testimoniis notum esset, et malos donum prophetie, quemadmodum et  alia quedam dona spiritalia posse habere, uehementer esset mirandum, ariolum istum spiritu prophetico subleuatum tam sublimia de Christo, populoque iustorum prophetare potuisse.

uidebo, inquit, eum, sed non modo; intuebor illum, sed non prope. Quasi diceret: Consilium nequam, quod uobis dedi, cum filii Isrel per terram uestram transibunt, poterit impleri: sed que subiungo, in tempus longum implebuntur. Orietur stella ex Iacob, et consurget uirga ex Isrel. Christus stella, Christus uirga. Stella, quia illuminat; uirga quia castigat. Illuminat in bono, castigat de malo. Illuminat ignorantes, castigat delinquentes. Et percutiet duces Moab, etc. Per istos omnes, quos hec uirga  percussura dicitur, conuersio gentium manifeste significatur. Christus quippe gentes percussit, dum eas per fidem suam mortificauit mundo, ut uiuerent Deo. Hoc autem, quod Balaam de Christo dixit, percutiet duces Moab, etc. uidetur et Dauid postmodum in persona Christi cecinisse, dicens: Moab olla spei mee, in Idumeam extendam calceamentum meum, id est fidem incarnationis mee. Mihi alienigene subditi sunt . Moab etenim olla Christi est, dum gentilitas per dilectionem a sua crudelitate bene cocta, eius desiderium quo nostram salutem esurit, sancte uiuendo reficit. In Idumeam quoque suum calceamentum tendit, dum eidem gentilitati humanitatis sue fidem dedit. Et alienigene illi subditi sunt, dum et illi, qui non sunt ex Isrel, in eum  credunt. Primitiua nempe Ecclesia est, que significatur, ubi dicitur: Meus est Galaad, et meus est Manasses, et Ephraim fortitudo capitis mei Iuda, et rex meus . Deinde conuersio gentium que figuratur, ubi dicitur: Moab olla spei mee, etc. . Istos omnes Christus percutit, dum mundo mortificans sibi uiuentes reddit. Hereditas etiam Seir inimicis suis cedit, et Isrel fortiter agit, dum gentilitas predicantium uerbis colla submittit, et cetus predicantium eam in bona operatione strenue disponit. Hec fortitudo spiritualis Isrel in apostolis primum effulsit, deinde in aliis iustis subsequenter enituit. Apostolis nimirum dictum est: Estote fortes in bello, et pugnate cum antiquo serpente. Quod non solis apostolis dictum esse constat, secundum illud: Quod  uobis dico, omnibus dico . De Iacob erit qui dominetur, scilicet Christus, et perdat reliquias ciuitatis Babylonie spiritualis. Illos enim perdit, quos ad damnationem relinquit. Quorum damnatio per ruinas gentium subiectarum designatur dum subditur: Cumque uidisset Amalec, ait: principium gentium Amalec, cuius extrema perdentur. uidit quoque Cineum, et ait: Robustum est quidem habitaculum tuum, sed si in petra posueris nidum tuum, et fueris electus stirpe Cain, quandiu poteris permanere? Assur enim capiet te. uenient in triremibus de Italia, superabunt Assyrios, uastabunt Hebreos; et ad extremum etiam ipsi peribunt. Per istarum igitur gentium subuersionem uniuersorum malorum intelligimus damnationem.

 Morabatur autem Isrel eo tempore in Setim, et fornicatus est populus cum filiabus Moab, que uocauerunt eos ad sacrificia sua. At illi comederunt, et adorauerunt deos earum; initiatusque est Isrel Beelphegor. Et iratus Dominus ait ad Moysen: Tolle cunctos principes populi, et suspende eos contra solem in patibulis . Propterea uidentur principes puniri, quod debuissent preuaricatores punire. Dixitque Moyses ad cunctos iudices Isrel: Occidat unusquisque proximos suos, qui initiati sunt Beelphegor; et perierunt illa die uiginti quatuor millia hominum. Setim interpretatur spine. Bene ergo dicitur de filiis Isrel quod in Setim, id est spinis morabantur, dum peccauerunt, quia credibile prorsus est quod  precedentium spine peccatorum exigebant, ut in tam grauia scelera laberentur. Abyssus enim Abyssum inuocat , quia culpa culpam generat. Et alibi de peccatoribus dicitur: Mea est ultio, et ego retribuam eis in tempore, ut labatur pes eorum . Per hoc autem quod idolo sacrificauerunt, intelligimus omnem infidelitatem, per hoc uero quod fornicati sunt, omnem prauam actionem. Utroque igitur pede, fidei scilicet et actionis, a semita recta claudicauerunt, quando in predicta scelera corruerunt. Sed in ultione fornicationis mirabilis et laudabilis Phinces exstitit, qui Zambri ducem tribus iuda, et Cozbi Madianitidem feminam concumbentes iustitie zelo accensus in locis genitalibus perfodit, et iram Dei in populo seuientem placauit. Unde et Dominus  illi statuit testamentum pacis et principem fecit illum, ut sit illi sacerdotii dignitas in eternum . Et nunc, karissimi, nobismet ipsis ex his que dicta sunt, attendentes; et si non nostre detrimentum glorie maledictionibus uani populi patimur, caueamus tamen, ne prauis eorum consiliis in peccatum collabamur. Et si aliquos ex nobis deceptioni diaboli ac uani populi in culpam corruisse cernimus, statim malum ex nobis auferamus, ut exemplo Phinees iustitie zelo accensi, illud nostre discretionis gladio puniamus, ut cum iustis, iustorum meritis et precibus adiuti, terram lacte et melle manantem ingredi mereamur. Quod nobis prestare dignetur iehsu Christus Dominus noster.



SERMO LXXXI. In festo S. Gregorii de candelabro, de quo Exod. XXu.


Nemo lucernam accendit, et in abscondito ponit, neque sub modio, sed super candelabrum, ut qui ingrediuntur, lumen uideant . Candelabrum, fratres, est Ecclesia; beatus Gregorius, cuius hodie solemnia colimus, est lucerna. Candelabrum est Ecclesia: quia candelabrum malleis extenditur, et instrumentum luminis efficitur, et sancta Ecclesia, tentationibus probata, tunsionibus persecutionum attenuata, ardet igne sapientie celestis, et lucet opere caritatis. Candelabrum super tres pedes stabilitur, et sancta Ecclesia super fidem sancte Trinitatis fundatur. Legimus in Exodo quod Dominus Moysi de candelabro faciendo precipiens ait: Facies et candelabrum ductile de auro mundissimo, hastile eius,  et calamos, et scyphos, et spherulas, ac lilia ex ipso procedentia. Sex calami egredientur de lateribus, tres ex uno latere, et tres ex altero. Tres scyphi erunt quasi in modum nucis per singulos calamos, spheruleque ac lilia. Hoc erit opus sex calamorum, qui producendi sunt de hastili. In ipso autem candelabro erunt quatuor scyphi in nucis modum, spheruleque per singulos, et lilia. Sphere igitur et calami ex ipso erunt, uniuersa ductilia de auro purissimo. Facies et lucernas septem, et pones eas super candelabrum, ut luceant ex aduerso. Emunctoria quoque, et ubi ea que emuncta sunt exstinguantur, fient de auro purissimo. Omne pondus candelabri uniuersis suis habebit talentum auri mundissimi . Sancta  igitur Ecclesia candelabrum ductile et aureum est. Candelabrum, quia super fidem sancte et indiuidue Trinitatis fundata, et ad continendum uerum diuinumque lumen instituta. Ductile, quia uariis persecutionum tunsionibus secundum successionem et prolixitatem temporum ad incrementa uirtutum, augmentumque fidelium suorum producta. Aureum, quia caritatis intime fulgore preclara. Candelabrum, et que de ipso procedebant erant ductilia, quia quicunque uolunt pie in Christo uiuere, persecutionem patiuntur . Erant aurea, quia cuncta sanctorum iustitia, siue flamma caritatis perfecte, siue luce sapientie probatur esse prefulgida.

Per hastile candelabri, quod in ipso constat esse  fortissimum, maximum et intimum, nec solum rectum, sed et erectum conuenienter intelligimus uiros in sancta Ecclesia in operibus fortissimos, in uirtutibus precipuos in interioribus deditos, ad superna contemplanda sublimiter erectos et eleuatos, nec ad exteriora negotia tractanda dextra leuaque deflexos. Isti etenim sunt coram diuinis aspectibus precipui et optimi, qui optimam partem elegerunt, que non auferetur ab eis . Unde et in hastili candelabri quatuor scyphi, spherule, et lilia fieri precipiuntur, cum in calamis ex ipso procedentibus non nisi tres scyphi, spherule, et lilia fuisse describantur, ut per hoc contemplatiuorum merita actiuorum uitam transcendere demonstrentur. Aliter. Possumus per hastile, quod est in candelabro fortissimum,  principale et medium, et ex quo cetera procedunt, et in quo habent fundamentum, Christum intelligere, qui sanctorum omnium est fortitudo. principium, et fundamentum, et in quorum medio est, sicut ipse testatur, dicens: Ubi fuerint duo congregati in nomine meo, ibi sum in medio eorum . Ex quo ueraciter procedunt, quia quidquid boni faciunt, ex ipso percipiunt. Hinc est enim quod ipse dicit: Ego sum uitis, et uos palmites . Quasi dicat: Ego sum hastile, et uos calami. Sicut non potest palmes fructificare, nisi manserit in uite, et sicut calamus non potest se erigere ad supportandum lucernam, nisi manserit in candelabri stipite, sic et uos nisi in me manseritis, non potestis lucem ueritatis et fidei ferre. Hastile  igitur Christus, cetera que ab hastili procedunt cuncti fideles sunt. In hastili quaternarius scyphorum et aliorum que sequuntur describitur, cum in calamis non nisi ternarius reperiatur, ut per hoc manifeste pateat quod bonum, quod in Christo est per plenitudinem in eius fidelibus non esse nisi per solam plenitudinis participationem. Calami procedentes de hastili, et qui in candelabro post hastile fuere precipui, sancti apostoli et uniuersi predicatores sunt. Qui recte dicuntur calami, quia spiritu diuino repleti. Qui dum nobis sacram fidem predicant, quasi canticum nouum suauiter sonant. De quo ipsorum sono Psalmista cecinit, dicens: In omnem terram exiuit sonus eorum, et in fines orbis terre uerba eorum . Qui etiam sex esse describuntur,  ut per senarium eorum perfectio designetur. Senarius enim perfectus numerus est, siue quod Deus sex diebus hunc mundum perfecit, siue quod idem senarius ex partibus suis constat. Quemadmodum autem calami significant predicatores, ita et scyphi designant auditores. Quia namque scyphis uina infunduntur, recte per scyphos auditores uerbi figurantur. Et sicut scyphis aliis plus, aliis minus liquoris infunditur, sic auditoribus aliis plus, aliis minus gratie celestis in predicatione confertur. Unicuique secundum mensuram fidei, et mensuram donationis Christi.

Scyphi denique, id est auditores, dum uino spiritali replentur, et inebriantur, ad effectum boni operis  fortiter animantur. Unde et de spherulis statim additur. Spherule namque, que uolubiles sunt, iustos in bono opere ueloces exprimunt. Spherula omni parte uoluitur, et perfecta iustorum actio, nec aduersitate tardatur, nec prosperitate eleuatur; que inter aduersa fortis, inter prospera humilis, nec timoris habet angulum, nec elationis. Lilia autem designant supernam retributionem. Per uirorem quippe figurant immarcessibilitatem eternitatis. Per candorem decorem immortalitatis. Calami ergo, scyphi, et spherule pertinent ad laborem, lilia ad retributionem. Calami de hastili procedebant, tres hinc et tres inde, quia et ante incarnationem Christi tempore naturalis legis, tempore scripte legis, et tempore prophetarum fuerunt sancti, qui fidem sancte  Trinitatis mystice designarent; et post incarnationem eius existunt, tempore primitiue Ecclesie, tempore electionis nostre de gentibus, tempore ultimo quando reliquie Isrel conuertentur, que eamdem fidem predicens. Per singulos calamos describuntur scyphi, spherule, lilia, quia et sub antiquis, et sub modernis predicatoribus singulis predictis temporibus inueniuntur fideles potum gratie sitire, in uia Dei bene operando currere, immarcessibilem uirorem eternitatis, et incorruptibilem candorem immortalitatis exspectare. Per singulos autem calamos erant tres scyphi, spherule, lilia, ut designetur omnibus temporibus exstitisse rectores, continentes coniugatos, qui in Ezechiele per Ne, Daniel et Iob figurantur. Scyphi in modum nucis, que testam duram, nucleum  dulcem habet, iussi sunt fieri, ut per hoc demonstretur, quod dulcedo difficile nonnunquam acquiritur, sed cum habetur multum sapit, multum amatur. Si quis autem querit quomodo mystice hastile, quod Christum significat, scyphos, et spherulas, et lilia continebat, prudenter animaduertat, quod Christus non solum electis suis uirtutum scientiam, operationem, et remunerationem tribuit; sed etiam in seipso scyphi figuram ostendit, cum se plenum Spiritu sancto declarauit, et spherule, cum exsultauit ut gigas ad currendam uiam . Lilii quoque, cum apud Patrem glorificatus est. Ultimus autem, id est supremus scyphus, spherula, lilium in hastili altiora calamis  eminent, quia dona, que Christo Deus contulit, omnem transcendunt modum humane capacitatis. Unicuique enim nostrum data est gratia secundum mensuram donationis Christi . In ipso autem habitat omnis plenitudo diuinitatis corporaliter . Septem lucerne, que super candelabrum ponebantur, ut lucerent ex aduerso, uniuersi prelati sunt, qui sancte Ecclesie prepositi ex aduerso lucent, dum uerbo et exemplo peccatoribus iustitie lumen prebent, dum medentur contritis corde, dum predicant captiuis indulgentiam. Septenario autem uniuersitatem significari sepe diximus. Emunctoria quoque et ubi que emuncta sunt exstinguantur fient de auro purissimo. Sunt quedam in Scripturis precepta et in hac uita, et in futuro obseruanda  perpetuo, ut est illud: Diliges Dominum Deum tuum ex toto corde tuo, etc. . Sunt alia, que tempore uite huius iubentur obseruari, ut in futuro merces retribuatur, ut est illud: Facite uobis amicos de mammona iniquitatis, ut recipiant uos in eterna tabernacula . Sunt et alia, que in ueteri Testamento Domino iubente seruata, iam coruscante Euangelio non secundum litteram, sed iuxta sensum mysticum obseruantur, ut ritus hostiarum, et alia huiusmodi. Que dum ab apostolis predicabantur esse finita, et spiritualiter tantum esse seruanda, emungebantur ellychnia candelabri, ut reparata melius lucerent, quia sublimius intellecta lucem doctrine plenius preberent. Ad hanc reparationem pertinet quod scriptum est: uetera nouis superuenientibus  proiicietis . Et alibi: Ecce noua facio omnia .

Constat enim Apostolos ante passionem Sabbatum soluisse, et post ascensionem Domini, et aduentum Spiritus sancti finem penitus legalibus hostiis imposuisse. Item finita mortali uita, et succedente immortali cessabunt maxima ex parte opera uel dona lucis, quibus nunc utimur, ut sequantur premia eterna in presentia diuine uisionis. Siue enim prophetie euacuabuntur, siue lingue cessabunt, siue scientia destruetur . uerba uero sacre Scripture, que hec ita fieri testantur, emunctoria sunt aurea, quia spe future claritatis eximia. uasa, in quibus que emuncta sunt exstingnuntur, corda sanctorum sunt, in quibus iste mutationes fiunt,  que et ipsa sunt aurea, quia luce sapientie, et flamma caritatis clara. Omne denique pondus candelabri cum uniuersis uasis suis habebat talentum auri mundissimi. Omne nempe quod, Deus facit, in numero, et pondere et mensura facit . Que tria secundum spiritalem intelligentiam eamdem possunt habere significationem. Ad hoc pondus siue mensuram pertinet quod supra dictum est: Unicuique nostrum data est gratia secundum mensuram donationis Christi . Ab hac mensura solus Christus excipitur, ad quem solum pertinet quod scriptum est: Non enim ad mensuram dat Deus Spiritum . Christus enim, ut et supra monstratum est, habet gratiam plenariam, que  ceteris diuiditur ad mensuram.

Intelligimus igitur per candelabrum Ecclesiam; per hastile, Christum; per calamos, predicatores; per scyphos, auditores; per spherulas, operatores; per lilia, retributiones; per lucernas, prelatos; per emunctoria sacre Scripture uerba, quedam opera et uirtutes quandoque euacuari contestantia; per uasa in quibus emuncta exstinguebantur, corda sanctorum in quibus hec euacuantur; per pondus candelabri, mensuram doni, meriti, siue premii. Talentum, quod est maximum in ponderibus, perfectionem significat. Hec igitur lucerna beatus, uidelicet Gregorius, cuius hodie solemnia celebramus, super candelabrum non in quolibet loco, sed in summo posita, tanto longius et latius suos radios  diffundit, quanto sublimius posita fuit. Lucet itaque nobis lucerna radiis diuersis, radiis eximiis, radiis preclaris. Lucet enim nobis uirtutibus, lucet operibus, lucet uerbis, lucet miraculis, lucet asperrima religione, lucet fragrantissima opinione, lucet merito, lucet premio. Et nunc, karissimi nobis, ad huius lucerne radios incedamus, ut deuia queque deuitantes, et per semitam iustitie gradientes, ad superna gaudia uenimus. Quod nobis prestare, etc.



SERMO LXXXII. In festo Omnium Sanctorum.---Expositio tropologica psalmi CXLIX.

Exsultabunt sancti in gloria, letabuntur in cubilibus suis. In his et in sequentibus uerbis, karissimi, que sit sanctorum dignitas declaratur, et sub paucorum  breuitate uerborum que sit eorum gloria designatur. Exsultabunt sancti in gloria, letabuntur in cubilibus suis. Gloria sanctorum est bona conscientia eorum, Paulo attestante, qui ait: Gloria nostra hec est testimonium conscientie nostre . Sancti ergo non inconuenienter exsultare dicuntur in gloria, dum exsultant in sua bona conscientia. Ad hoc quoque spectat quod predictus Apostolus ait: Opus suum unusquisque probet, et sic in semetipso tantum gloriam habebit, et non in altero . Gloriam autem conscientie ceteris iustorum uirtutibus sanctus Psalmographus, imo Spiritus sanctus anteponit narratione, non quia precedit ordine, sed quia supereminet dignitate. Precedit enim uirtus, et bona actio, et per has  itur, et ad bonam conscientiam peruenitur. Quis siquidem bonam habet conscientiam, nisi qui ex uirtute, et actione se cognoscit habere iustitiam? Illorum ergo tantum est exsultare in gloria, in quibus est bona conscientia, quam sola constituit iutitia. Letabuntur in cubilibus suis. Sancti suis in cubilibus letantur, dum a carnis desideriis remoti, a curis secularibus elongati, et in pace interna positi, celestia bona quiete contemplantur. Per cubilia nempe, in quibus dormitur, interna quies accipitur; quam tunc uere mens adipiscitur, cum ab exterioribus perfecte quiescit, et solis internis intendit. Horum cubilium, et quietis in Canticis canticorum sponsa meminit, ubi dicit: Ego dormio, et  cor meum uigilat . Ille nimirum bene dormit, et cor eius uigilat, qui sopitis ad exteriora sensibus, intrinsecus ad interna contemplanda deuote uacat. Hanc cubilium quietem cuncti carnales odio habent, quibus exteriora sola placent. Quos sub Ephraim nomine propheta subtiliter redarguens dicit: Ephraim uitula docta diligere trituram . uitula namque trituram amat, quia comedit de spicis, quas triturat. Sic carnales omnes exteriora negotia totis precordiis amant, non ut Ecclesie necessitatibus uel utilitatibus inseruiant, sed ut largiori et lautiori cibo, potuque inanibus etiam uerbis et uanitatibus mundanis ad libitum suum se reficiant. Denique graue sibi damnum fieri conqueruntur, quoties eis exteriora custodienda, uel disponenda  non iniunguntur. At non ita sancti, presertim perfecti, qui interna magis diligunt, ex quibus potiora gaudia sumunt. Unde et subditur: Exsultationes Dei in gulture eorum. Exsultationes Dei in gutture sanctorum sunt, dum pro acceptis beneficiis exsultanter Deo gratias agunt. Hinc est quod propheta de Ierusalem, imo de uniuersitate iustorum dicit: Gaudium et letitia inuenietur in ea, gratiarum actio, et uox laudis . Sed quia non sufficit ut cuiquam tantummodo bonum faciat, nisi et in aliis malum pro uiribus destruat, apte subditur:

Et gladii ancipites siue bis acuti, id est ex utraque parte acuti, in manibus eorum, ad faciendam uindictam in nationibus, increpationes in populis, ad alligandos  reges eorum in compedibus, et nobiles eorum in manicis ferreis, ut faciant in eius iudicium conscriptum: gloria hec est omnibus sanctis eius. Unde Apostolus, cum de spiritali armatura loqueretur, de gladio dicit: Et gladium spiritus, id est gladium spiritalem, quod est uerbum Dei . Et alibi: uiuus est sermo Dei, et efficax, et penetrabilior omni gladio ancipiti, et pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis . Pluraliter autem hic dicuntur gladii, quia duo sunt Testamenta uerbi Dei. Ad quod forsitan spectat illud Euangelicum: Domine, ecce duo gladii hic . Qui recte bis acuti sunt, quia foris in nobis amputant luxuriam carnis, et  intus resecant malitiam cordis. Bis acuti sunt, quia bonos a malis, et malos a bonis discernunt. Gladios autem sancti tenent in manibus, quia uerba sacra que predicant exercent operibus. Ad quid etiam teneant eos declaratur, cum subditur: Ad faciendam uindictam in nationibus, increpationes in populis. Possumus autem per nationes hoc in loco conuenienter intelligere malos per populos bonos, infirmos tamen et imperfectos. Sancti itaque in nationibus gladiis Deum uindicant, dum secundum precepta sacre Scripture malos excommunicant, uel certe in eos uindictam quandoque uenturam predicant. Increpationes in populis faciunt, dum bonorum perfectorum et infirmorum quaslibet transgressiones  ueniales et leues sacris uerbis redarguunt. Mali ex industria male uoluntatis, et elatione culpam incurrunt; boni ex ignorantia, uel infirmitate delinquunt. Et quantum distat nequitia malorum ab imperfectorum infirmitate, tantum uindicta uidetur differre ab increpatione. Nequitia quippe, et uindicta sunt grauiores; infirmitas autem et increpatio leuiores. Ad alligandos reges eorum in compedibus et nobiles eorum in manicis ferreis. Reges hoc in loco dici possunt, quorum est ex officio uirtute discretionis alios regere. Nobiles, qui cuiuslibet fulgore dignitatis ceteris uidentur prepollere. Qui quanto sublimiores sunt, tanto facilius ac citius in culpam nonnunquam cadunt. Quos sancti in compedibus et manicis ferreis ligant, quoties  eorum prauitatem auctoritate sue sanctitatis refrenant. Nec solum sancti prelati istos prelatos, et nobiles ignobiliter uiuentes a suis prauitatibus cohibent; uerum et subiecti eorumdem malorum ipsos cohibere debent, ne possint manus eorum, quod ceperant, implere, uel si inceperint, non possint consuescere, uel diutius tenere. Nisi enim subditi cum auctoritate mala eorum reprobent et eis contradicant, seductionis eorum se reos sciant. Si enim asina Balaam sessorem suum usque ad gladium angeli subuexisset, nonne uterque eorum sententiam subiisset? Nunc autem ei restitit, calces allisit, uerbis contra naturam increpauit, sicque se et illum saluauit. Sic et Paulus restitit in faciem Petro, quia reprehensibilis erat .

 Quod autem prelatus subditorum correptionem libenter amplecti debeat, beatus Gregorius in Pastoralibus demonstrat, dicens: »Prelatus, qui praua studet agere, et tamen ad hec uidet ceteros tacere, ipse sibimet testis est quod plus ueritate se appetit diligi, quam contra se non uult defendi. Hinc Petrus increpationem Pauli libenter accepit. Hinc Dauid correptionem subditi humiliter audiuit, quia et rectores boni, dum priuato amore se diligi nesciunt, libere puritatis uerbum a subditis, obsequium humilitatis credunt. Sed inter hec necesse est quatenus subditorum mens, cum quedam recte sentire potuerit, sic in uocem libertatis prodeat, et tamen libertas in superbiam non erumpat, ne dum forte immoderatius eis lingue libertas conceditur,  uite ab his humilitas amittatur. Ut faciant in eis iudicium conscriptum. Iudicium conscriptum dici potest diuinum decretum auctore Deo in mundo sancitum a Patribus litteris commendatum. Quod uidelicet iudicium sancti in nationibus, populis, regibus, et nobilibus eorum faciunt, dum alios pro contumacia puniunt, alios de suis transgressionibus corripiunt, et integritati uirtutum restituunt in quantum possunt. Et hec est gloria omnibus sanctis eius, ut uidelicet ipsi boni per iustitiam existant, et in aliis puniendis uel corripiendis secundum rationem predictam gratiam sibi datam exerceant. Omnibus sanctis eius, id est non solum maioribus, sed et minoribus. Inferiores enim licet in aliis puniendis uel  corripiendis potestatiue non agant, potestatiue tamen agentibus cooperantur, et si non facto uel uerbo, tamen uoto. Unde est illud: Letabitur iustus, cum uiderit uindictam . Et si gaudet iustus, cum uidet iniquis uindictam illatam, multo plus gaudere, credendus est, dum uidet peccatoribus per correptionem et emendationem ueniam concessam, sanctitatem restitutam, quemadmodum gaudium est in celis super uno peccatore penitentiam agente, magis quam super nonaginta nouem iustis, qui non egent penitentia . Sancti itaque, ut supra dictum est, exsultabunt in gloria per bone conscientie gloriationem: letantur in cubilibus suis per internam quietem; exsultationes Dei sunt in gutture eorum per gratiarum actionem; gladii ancipites in  manibus per sacri uerbi operationem; faciunt uindictam in nationibus malos puniendo; increpationes in populis, delinquentes corripiendo; alligant reges et nobiles etiam superiores, sed cum reuerentia a prauitate cohibendo; faciunt in his omnibus iudicium conscriptum, hoc quod Deus per Scripturam faciendum iudicat exsequendo. Laboremus, karissimi nobis, bonorum que de sanctis dicta sunt esse participes, ut eorum glorie mereamur esse consortes. Quod nobis prestare dignetur, etc.



SERMO LXXXIII. In festo Omnium Sanctorum.---Expositio anagogica psalmi CXLIX.

Exsultabunt sancti in gloria, letabuntur in cubilibus suis. Hec superius secundum sensum tropologicum  exposita sunt, sed adhuc secundum anagogicum sensum, ad quem etiam magis pertinere uidentur, exponi possunt. Exsultabunt itaque sancti in gloria, quia non solum nunc exsultant in gloria, ut supra dictum est, per bonam conscientiam in tempore, uerum etiam post tempus exsultabunt in gloria per retributionem in eternitate. Que gloria, quanto magis nunc est incognita nostro sensui, inexperta affectui tanto difficilior est locutioni. Gloria namque hec ipse Deus est, quem nemo uidit unquam , qui est incomprehensibilis cogitatu, qui dum suos sanctos in celo luce sue claritatis illustrat, sue glorie beatitudinem illis perfecte participat. De qua gloria, ut quoquo modo nobis significetur, scriptum est: Fulgebunt iusti sicut sol in regno  Patris eorum . Quis ergo putas fulgor erit, dum innumerabilia millia iustorum sociabuntur innumerabilibus millibus angelorum? Et si tam inestimabilis claritas erit in his creaturis, quis, queso, estimet fulgorem summe maiestatis, non solum illum qui est diuinitatis, uerum etiam illum qui est glorificate in Christo humanitatis, quem omnis creature claritatem incomparabiliter transcendere certissimum est? Nam de ipso etiam ante passionem, et ante resurrectionis ascensionisque eius gloriam, in eius transfiguratione scriptum est quod resplenduit facies eius sicut sol . Legimus in Apocalypsi de angelo, qui in similitudinem Filii hominis beato Ioanni apparuit, scriptum quod facies eius  erat sicut sol quando lucet in uirtute sua . Clarissimam in rebus uisibilibus creaturam ad exprimendam claritatis eius gloriam posuit, dum faciem eius sicut solem in uirtute sua lucere, id est in meridie, dixit. Perpendat igitur qui potest qualis sit eterna et immensa claritas incomprehensibilis et ineffabilis diuinitatis, si tam mirabilis fuit apparens similitudo glorificate in Christo humanitatis. Beata autem gloria iustorum, siue gloriosa beatitudo eorum erit summe Diuinitatis, et glorificate in Christo humanitatis claritate perlustrari, et eam sine fine contemplari. Unde et in Apocalypsi iterum scriptum est quod ciuitas superna, scilicet Ierusalem, non eget sole neque luna, ut luceat in ea; nam claritas Dei illuminabit eam, et lucerna eius Agnus est .  Perpendat enim qui potest  quanta erit sanctorum gloria, quando bonus seruus et fidelis intrabit in gaudium Domini sui , quando bonus operarius post laborem operis sui percipiet lucrum denarii ; quando sapientes uirgines cum sponsa et sponso intrantes letabuntur in eternum in celesti thalamo ; quando recipientes eos in eterna tabernacula mensuram bonam, et confertam, et coagitatam, et superfluentem dabunt in sinum eorum ; quando absterget Deus omnem lacrymam ab oculis sanctorum suorum, et iam non erit amplius neque luctus, neque clamor, sed nec ullus dolor; quoniam priora transierunt ; quando gaudium et letitiam tenebunt, quando fugiet  dolor et gemitus, quando replebimur ab ubertate domus Dei, et torrente uoluptatis eius potabit nos et quando in lumine eius uidebimus lumen ; quando nostrum esse non habebit mortem, nostrum nosse non habebit errorem, nostrum amare non habebit offensionem; quando uacabimus et uidebimus, uidebimus et amabimus, amabimus et laudabimus nostri magnificentiam Creatoris, qui Deus super omnia benedictus in secula. Magna est igitur gloria, ut in precedenti sermone diximus, habere bonam conscientiam, sed longe amplior est gloria habere uitam eternam. Magnum quippe est si sis iustus et incomparabiliter est amplius, si sis et beatus.

Letabuntur in cubilibus suis. Possumus hic per  cubilia sanctorum intelligere supernas mansiones eorum, de quibus Saluator ait: In domo Patris mei mansiones multe sunt . Quam etiam domum propheta commendans ait: O Isrel, quam magna est domus Dei et ingens locus possessionis eius; magnus est, et non habet finem, excelsus et immensus . De hoc quoque loco, Saluator ait: uado parare uobis locum . In cuius domus siue loci mansionibus, dum sancti secure pacifice, et quiete uiuunt, uelut in cubilibus suauiter requiescunt. In cubilibus, ait, non in cubili, quia secundum differentiam meritorum erit et differentia premiorum. Stella enim a stella differt in claritate, sic et resurrectio mortuorum . Et alibi:  Unusquisque propriam mercedem accipiet secundum suum laborem . Exsultationes Dei in gutture eorum. Exsultationes Dei tunc in gutture eorum erunt, quia sine fine Deum laudabunt, eo quod mala euaserunt bona perceperunt, et hec in perpetuum absque detrimento possidebunt. De hac eterna laude sanctorum est illud Psalmiste: Misericordias Domini in eternum cantabo . Qualis autem sit exsultatio sanctorum in celesti gloria, et letitia in cubilibus istis, exsultationes quoque in gutture eorum, illorum solummodo est cognoscere quibus datum est et habere. Unde quidam rythmico carmine supernam affatus Ierusalem pulchre dixit:

Quantum tui gratulentur,
Quam festiue conuiuentur,
 Quis affectus eos stringat,
Aut que gemma muros pingat.
Chalcedon an hyacinthus,
Norunt illi qui sunt intus.

Quia ergo non est qui possit cognoscere que sanctorum erit gloria, quam possidebunt eum uidendo, que eorum requies, quam habebunt supernis in cubilibus quiescendo: quales exsultationes, que in eorum personabunt gutture Deo canendo, scrutemur interim, et sanemus infirmitatem nostram, ut ad illa bona mereamur quandoque pertingere, que nondum ualemus uidere. Laboremus totis uiribus ad illam lucem peruenire, que in tenebris lucet, et quam tenebre non ualent comprehendere. Et gladii ancipites in manibus eorum ad faciendam uindictam  in nationibus, increpationes in populis, etc. Insinuatis bonis celestibus, que sancti in futuro possidebunt, redit ad insinuandam eorum potentiam, quam in die iudicii cum Iudice in damnandos exercebunt. Apostoli quippe, et perfectissimi quique cum Christo iudicaturi mundum credendi sunt. In quorum manibus gladii ancipites ad faciendam uindictam in nationibus, increpationes in populis erunt, quia secundum uerba Scripture, que ipsi tenuerunt, et illi contempserunt, eos in anima et corpore eternaliter puniri debere iudicabunt. Tunc enim stabunt iusti in magna constantia aduersus eos qui se angustiauerunt, et qui abstulerunt labores illorum . Tunc stabit beatus Benedictus pro suis monachis; beatus Augustinus pro suis clericis; beatus Petrus, et omnes  apostoli, et ecclesiastici prelati pro sibi commissis aduersus impios, iniustos et raptores, qui eos cruciauerunt, et possessiones Ecclesie, et substantias fidelium iniuste diripuerunt; et ianuas celi ingredi non sinentes proiicient eos in tenebras exteriores. Possumus autem per uindictam in nationibus grauiorem penam his qui grauiora scelera perpetrauerunt inferendam accipere. Per increpationes in populis, minorem in inferno cruciationem his qui minora commiserunt crimina imponenda intelligere. Grauius enim adulteri quam fornicatores cruciabuntur. Post hoc autem quod post generalem malorum penam, specialiter regibus, et nobilibus eorum singularis quedam cruciatio attribuitur, patenter ostenditur  quod ut scriptum est iudicium durissimum in his qui presunt, fiet , et quod potentes potenter tormenta patientur . Et item: Fortioribus autem fortior instat cruciatio . Iustum est enim ut qui ceteris prelati ex concessa sibi potestate ceteris peius operantur, ceteris grauioribus penis in damnatione et strictius arceantur. Et hoc est quod additur, ad alligandos reges eorum in compedibus, et nobiles eorum in manicis ferreis. Iudicium autem, quod in die iudicii per sanctos in reprobos exercebitur, iudicium esse conscriptum dicitur, quia per sanctos Patres in diuina pagina scriptum est et sancitum. Gloria hec est omnibus sanctis eius. Gloria hec, ut scilicet in semetipsis eternalitater gloriose fulgeant, et impios suo iudicio eterno supplicio puniendos  decernant. Aestimemus, karissimi, in quantum possumus, que uel qualis sit sanctorum gloria, et laboremus, ut consortes eorum esse mereamur in patria. Quod nobis prestare dignetur iehsu Christus Dominus noster, qui est Deus benedictus in secula. Amen.



SERMO LXXXIu. In festo sancti Augustini. De perfectione et gaudiis Ecclesie militantis et triumphantis.

Anima mea, benedic Dominum, quoniam liberauit Ierusalem ciuitatem suam. Beatus ero, si fuerint reliquie seminis mei ad uidendam claritatem Ierusalem. Porte Ierusalem ex sapphiro, et smaragdo edificabuntur, et ex lapide pretioso omnis circuitus murorum  eius. Ex lapide candido et mundo omnes platee eius sternentur, et per uicos eius alleluia cantabitur. Benedictus Dominus, qui exaltauit eam, ut sit regnum eius in secula seculorum super eam. Amen . Ista que proposuimus, ex uerbis Tobie, quibus Dominum post receptum lumen oculorum suorum laudauit, accepimus. Tobias interpretatur bonus Domini. Tobias ergo sanctorum doctorum prelatorumque cetum rectissime significat, qui uere bonus Domini excellenter est, et uocatur, non solum eo quod sancte uiuendo, precepta Dominica effectui mancipat, uerum et idcirco quod sibi creditas animas ad fidem erudit, et ad recte uiuendum informat. Ex quorum uidelicet prelatorum, ac doctorum numero beatus Augustinus, cuius hodie solemnia celebramus,  eminenter exstitit, qui suum discipulatum, gregemque perfectissime docuit, et ad seruiendum Deo nichilominus instituit. Qui etiam merito suam animam ad benedicendum Dominum prouocauit, quia lumen superne cognitionis sibi collatum non ignorauit. Per Ierusalem autem sanctam Ecclesiam intelligimus, que partim in terra peregrinatur, partim in celo gloriatur. Hic exsultat, ibi regnat; hic filia, ibi mater. Una est tamen ciuitas, una Ecclesia, una columba, una amica, una sponsa. Ciuitas ciuium cohabitatione, Ecclesia fidelium collectione, columba simplicitate, amica dilectione, sponsa fide. Et celebrantur nuptie utrobique, in mundo scilicet et in celo; sed hic in fide, ibi in specie; hic in spe, ibi in re. uidemus nunc per speculum in enigmate, tunc  autem facie ad faciem . Hic in nuptiis propinatur uinum gratie, ibi propinatur uinum glorie. De qua etiam ciuitate in principio uerbi quod proposuimus intimatur, quod eam Deus liberauit; et in fine quod eam exaltauit. Ait enim:

Benedic anima mea Dominum, quoniam liberauit Ierusalem ciuitatem suam. Et in fine: Benedictus Dominus, qui exaltauit eam. Primum enim eam liberat, deinde exaltat. Liberat a malo, exaltat in bono; liberat in uia, exaltat in patria. Liberat per gratiam, exaltat per gloriam. Beatus ero, si fuerint reliquie seminis mei ad uidendam claritatem Ierusalem. Perpendat, qui potest, quanta sit caritas spiritalium patrum erga filios, qui filiorum salutem, ut ex his  uerbis intelligi potest, suam autumant, quam ut suam ueraciter amant, et propriam reputant. Unde Paulus Thessalonicensibus ait: Que est spes nostra, aut gaudium, aut corona glorie? Nonne uos estis ante Dominum Iesum Christum in aduentu eius? . Hanc eamdem caritatem Paulus exprimit, ubi ad Galatas dicit: Filioli mei, quos iterum parturio, donec formetur Christus in uobis . Et notandum quod non ait semen meum, sed reliquie seminis mei. Licet enim multi sint uocati, pauci tamen sunt electi ; sicut inter ipsos electos plures sunt imperfecti, pauciores sunt perfecti ad uidendam claritatem Ierusalem. Due sunt Ecclesie sancte claritates, una est in tempore, altera in eternitate; una in iustificatione, altera in beatitudine; una in  merito, altera in premio. Quantumcunque autem per primam intrinsecus fulgeat, extrinsecus tamen nigrescit; quia omnes, qui pie uolunt in Christo uiuere, persecutionem patientur . De hoc fulgore, et hac nigredine ipsa sancta Ecclesia in Canticis canticorum dicit: Nigra sum, sed formosa, filie Ierusalem . Nigra foris per angustiam persecutionis, sed formosa intus per fulgorem caritatis. Licet enim exterior homo noster corrumpatur, interior tamen renouatur de die in diem . Hoc autem quod dicitur: Beatus ero, si fuerint reliquie seminis mei ad uidendam claritatem Ierusalem, ad futuram gloriam eius magis pertinere uidetur, quam Isaias illi promittit, dicens: Non erit tibi amplius sol ad lucendum per diem, nec splendor lune illuminabit te;  sed erit tibi Dominus in lucem sempiternam, et Deus tuus in gloriam tuam, id est non occidet ultra sol tuus, et luna tua non minuetur: quia Dominus erit tibi in lucem sempiternam, et complebuntur dies luctus tui . Sanctus itaque quilibet prelatus beatum se asserit, si fuerint reliquie seminis sui ad uidendam claritatem Ierusalem, quia reuera beatus erit, cum uel aliquos ex his, qui nunc eum imitari uidentur in mundo, supernam sancte Ecclesie gloriam secum contemplari uiderit in celo. Beatus erit pro suo bono opere, beatus pro sibi commissorum bona conuersatione. Quamuis enim in omnibus sanctis duplex erit gloria, pro corporis uidelicet et anime stola, in sanctis tamen prelatis specialiter complebitur quod scriptum est: In terra sua duplicia  possidebunt : pro sua sibique commissorum iustitia.

Porte Ierusalem ex sapphiro, et smaragdo edificabuntur: et ex lapide pretioso omnis circuitus murorum eius. Smaragdus per suum uirorem significat fidem. Sapphirus, qui firmamenti pre se fert colorem, bonam operationem. uirorsmaragdi fidem significat, quia sicut uiror in germinantibus primum apparet, ita fides in uirtutibus ordine prima est, sine qua impossibile est placere Deo. Prima porta sancte Ecclesie fides est, que per secundum lapidem, id est smaragdum ordine prepostero figuratur; secunda operatio, illa, inquam, operatio, que per dilectionem, Dei et proximi fit, que per primam exprimitur.  Prima porta fides quasi duas habet ualuas per duas partes suas. Duo enim quedam sunt, et hec duo unum sunt, Creator et Saluator: duo sunt numina, et res una. Tamen aliud notat Creator, aliud Saluator; Creator, quia fecit nos; Saluator, quia saluauit nos. Creator, et que pertinent ad Creatorem, hec una pars est fidei; et Saluator, et que pertinent ad Saluatorem, hec est altera. In prima parte ad fidem pertinet, confiteri Creatorem, ab eo facta esse omnia que habent esse; in secunda parte ad fidem pertinet, uenerari Saluatorem, et confiteri ab eo reparata esse perdita, quibus datum uel dandum est beatum esse. Prima pars fidei spectat ad debitum nature, secunda spectat ad debitum gratie. Illa credere debemus, quia per naturam conditi sumus.  Ista credere debemus, quia per gratiam reparati sumus. Si igitur illa credis, habes prime porte ualuam unam; si ista credis, habes alteram. Sed non sufficit portam primam solam ingredi, nisi ingrediaris et secundam, quia fides sine operibus mortua est . Operatio autem porta secunda est, que per primum lapidem, id est sapphirum, figuratur. Omnis enim operatio, que per dilectionem Dei et proximi fit, magis celestis quam terrena est: quia non fit, propter terrena, sed propter celestia; et ob hoc per sapphirum figuratur. Que et ipsa duas ualuas uidetur habere. Si enim quod bonum est opereris diligendo Deum, habes ualuam unam; si autem opereris bonum diligendo proximum, habes alteram. Si ergo uis, siue in presenti siue in  futuro ciuis esse Ierusalem, oportet ut utramque portam ingrediaris, fidei scilicet et operationis, illius autem operationis que per dilectionem fit. Nam sicut fides sine operatione mortua est, sic et operatio absque dilectione inanis est.

Omnis quoque circuitus murorum eius ex lapide pretioso construitur, quia sancta Ecclesia et in merito suarum soliditate uirtutum undique circumdatur, et in premio celestium fulgore premiorum circumquaque decoratur; ut in merito sit firma, in premio fulgida: in merito nichil ei desit uirtutis, in premio nichil beatitudinis. Utrobique tamen est fulgida, utrobique solida, dum et nunc uirtute est clara, et tunc claritate perpetua. Sed et platee eius ex lapide candido et mundo: candido in bono, mundo  a malo sternuntur; dum imperfecti quique qui rebus terrenis licentius et latius utuntur, in tempore munditia bonorum operum, et in eternitate decore premiorum ordinatissime disponuntur. Qui licet careant robore passionis, candent tamen byssino sue iustificationis, quod habent ex munditia bone actionis, et decore honeste conuersationis. Et per uicos eius alleluia cantabitur. In mundo, et in celo sancte Ecclesie multiplices ordines existunt, qui dum uel merito uel premio inter se differunt, quasi multos ex se uicos efficiunt. Per quos omnes alleluia cantatur, dum et ab his qui sunt in celo, et ab his qui sunt in terra, laus diuina depromitur. Unde et scriptum est: Confessio eius super celum et terram  . Et licet ista, que dicta sunt, secundum utrumque sancte Ecclesie statum exponamus, ad futuram tamen melius referuntur. Unde et subditur: Benedictus Dominus, qui exaltauit eam, ut sit regnum eius super eam in secula seculorum. Amen. Quamuis enim regnum Dei super Ecclesiam etiam in presenti sit, in futuro tamen multo amplius fore uidetur, cum uidelicet omnis calumnia peccati defecerit, cum nec mors nec mortalitas ultra dominabitur nobis, sed corruptibile hoc induerit incorruptionem, et mortale hoc induerit immortalitatem: cum Filius tradiderit regnum Deo et Patri, et erit Deus omnia in omnibus . Et nunc, karissimi, uideamus, an de semine beati Patris Augustini, id est imitatores eius simus sicut esse debemus. Attendamus,  an uerbum Dei, eius exemplo legendo, meditando, tractando, predicando, secundum gratiam nobis datam diligimus; an eius honestissimam religionem sancte uiuendo totis uiribus imitamur. Si enim hec facimus, uere semen eius sumus, uere claritatem celestis Ierusalem cum ipso contemplabimur. Quod nobis prestare dignetur iehsu Christus Dominus noster. Amen.



SERMO LXXXu. In festo sancti Michelis primus.---Ex historia libri Iudith.

Nota est historia de Iudith, quomodo Holofernem principem exercitus regis Assyriorum, qui in eadem historia Nabuchodonosor appellatur, et in Niniue regnasse perhibetur, interfecit. Qua peracta uictoria  et spoliis hostium collectis, dederunt filii Isrel Iudith in auro, et argento, et uestibus, et gemmis, et omni supellectili uniuersa, que Holofernis peculiaria fuisse probata sunt; et omnes populi gaudebant cum mulieribus, et uirginibus, et iuuenibus in organis, et citharis. Tunc cecinit Iudith canticum hoc Domino, dicens: Incipite Domino in tympanis: Cantate Domino in cymbalis, modulamini illi psalmum nouum, exsultate, et inuocate nomen eius. Dominus conterens bella, Dominus nomen est illi. Qui posuit castra sua in medio populi sui, ut eriperet nos de manu inimicorum nostrorum . Iudith significat Ecclesiam, Nabuchodonosor diabolum, Niniue mundum, Holofernes aliquem robustissimum  principem demonum, siue principatum gentium aduersus Ecclesiam malignantium. Iudith gladio Holofernis caput eius abscidit: quia sancta Ecclesia cuiuslibet hostis aduersus malignantis superbiam per propriam malitiam confundit. Dum enim aduersus Ecclesiam, uel quamlibet sanctam animam callidus hostis malignatur, et ipsa adiuuaute gratia eius malitiam euadit, in ipsum eadem malitia retorquetur, per quam et occiditur. Unde et impio presbytero aduersus iustam Susannam malignitati dictum est: Recte mentitus es in caput tuum . Et item scriptum est: Mentita est iniquitas sibi . Iustum est enim ut quod impius quisque aduersus iustum conatur, ipse sustinere cogatur. Omnes enim, qui acceperint gladium, gladio peribunt .  Spolia Assyriorum significant sapientiam, eloquentiam, opera quedam et uirtutes, et bonorum disciplinam morum gentilium. In quibus omnibus nonnulla probantur imitatione utilia. Aurum significat sapientiam; argentum, eloquentiam; uestes bona opera; gemme, uirtutes; uaria supellex, bonorem ornamenta morum. Que filii Isrel hostibus auferunt. Iudith tribuunt, dum fideles omnes hec exercentes ea ad laudem, et studium Ecclesie referunt. Sic populus Dei ab Aegypto recedens ipsam spoliauit, unde tabernaculum construxit. Sic iusti sub Testamento ueteri, que hostibus abstulerunt, in ministerium templi consecrauerunt. Omnes populi gaudebant cum mulieribus, et uirginibus, et iuuenibus in organis, et citharis. Mulieres sunt, qui  materno affectu erga alios agunt, qui eos uerbo doctrine pariunt, et nutriunt. Mulier siue mater fuit Paulus, quando ait: Filioli, quos iterum parturio, donec formetur Christus in uobis . Et item: Lac uobis potum dedi, non escam . Nam uirgines sunt, qui a negotio doctrine quiescunt; qui eam tantum, que Dei, non etiam que per officium doctrine proximi sunt, cogitant, et quomodo mente et corpore sancti Deo placeant solum elaborant. Iuuenes sunt, qui per nullum boni operis effectum senescunt, sed renouatur ut aquile iuuentus eorum , et si exterior eorum homo corrumpitur, interior tamen reuocatur de die in diem . Cum his omnibus fideles populi exsultant, et quid intrinsecus gaudii de spiritali  uictoria habeant, extrinsecus demonstrant in organis, id est canticis spiritualibus et citharis, id est bonis operibus. Organa namque, ut sonum reddant, implentur uento, et per hoc significant cantica plena Spiritu sancto. Cithare uero, ut sonent, manu tanguntur, et propterea per citharas opera bona figurantur.

Incipite Domino in tympanis, cantate Domino in cymbalis, modulamini illi psalmum nouum. Sancta Ecclesia in hoc cantico et pro adepta uictoria gratias agit, et fideles suos quando ei concinant instrunt. Incipite Domino in tympanis. Intendite, fratres. Ut enim ex his uerbis perpendi potest; non est speciosa laus in ore peccatoris , qui carnis sue uoluntati seruit. Qui enim commessationibus, et ebrietatibus,  cubilibus et impudicitiis deseruit, carnemque suam per abstinentiam, et continentiam castigare negligit, congrue Deo gratias agere nequit. Tympanum, quod pelle siccata et extensa fit, afflictionem carnis exprimit. Incipite ergo in tympanis, et postea cantate in cymbalis. Cymbala, que inuicem percussa sonant, labia nostra figurant, que dum inuicem cantando percutimus, sonum laudis diuine reddimus. Precedant ergo tympana, ut bene sonent cymbala, id est nosmetipsos primum per afflictionem perfecte mundemus, ut postea laudem Dei congrue et accepte decantemus. Psalmus siue a psallendo siue psallo in Greco, quod est tangere, dicatur, effectum significat boni operis Incipite  ergo carnem castigando, cantare in cymbalis Deum labiis laudando, modulamini psalmum nouum bene operando. Exsultate, et inuocate nomen eius. Exsultate de beneficiis acceptis, inuocate pro accipiendis. Dominus conterens bella, Dominus nomen illi.---Dominus conterens bella, quia de celo fortitudo est, quia ipse uicit mundum; Dominus nomen illi subaudi soli, quia etsi sint domini multi, ipse tamen Dominus solus est, quia excellenter, quia immutabiliter. Qui posuit castra sua in medio populi sui, ut nos eriperet de manu inimicorum nostrorum. Hec est causa uictorie, hec est causa laudis diuine, quod Deus posuit castra sua in medio populi sui. Sed que sunt hec castra, nisi exercitus angelorum, de quibus Iacob, cum eos obuiam haberet, ait: Castra Dei  sunt hec . Que castra Deus in medio populi posuit, quia quemadmodum Paulus ait: Omnes administratorii spiritus in ministerium sunt missi propter eos qui hereditatem capiunt salutis . Unde et beatus Michel, cuius hodie solemnitatem celebramus contra draconem cum suis angelis pugnasse et uicisse in Apocalpysi perhibetur, ubi dicitur: Factum est prelium magnum in celo. Michel et angeli eius preliabantur cum dracone, et draco pugnabat, et angeli eius, et non ualuerunt, neque inuentus est locus eorum amplius in celo . Cum enim omnes administratorii spiritus, id est angeli, in ministerium missi credantur propter eos, qui hereditatem capiunt salutis, Michel tamen ex nomine in prelio designatur, et aliorum princeps  esse describitur, quemadmodum et in ueteri Testamento populi Isrelitici, id est uidentis Deum princeps memoratur.

Et factum est prelium magnum in celo. Quasi diceretur: Ne timeatis, fideles, tametsi seuiunt aduersum uos demones inferendo tentationes, concitando persecutiones; quia sancta Ecclesia contra omnia eorum molimina magna habet auxilia, non solum sanctorum documenta doctorum et predicatorum, sed et suffragia angelorum. Et factum est prelium magnum, quia robustum, et longum in celo, id est in sancta Ecclesia, dum detinetur in mundo. Michel, et angeli eius preliabantur cum dracone, et draco pugnabat, et angeli eius: sed illi Ecclesiam adiuuando, isti eam impugnando; illi salubria  suggerendo, isti noxia consulendo: draco, et Angeli eius bonorum exercitum impetendo: Michel, et angeli eorum impetum cercendo. Et non ualuerunt, draco uidelicet, et angeli eius sanctorum spirituum remouere suffragia, neque inuentus est locus eorum amplius in celo, id est in sancta Ecclesia, ut ei uel auferre iustitiam, uel eam possent pertrahere ad culpam. Nam et si aliquis de fidelibus Ecclesie , permittente diuina prouidentia, et diabolica suggerente malitia, aliquando in culpam labitur, nequaquam tamen in hoc diabolus uincit, sed uincitur, quia predestinatis ad uitam etiam malum in bonum cooperatur, nec hoc tam seuientes  aduersarii uiribus agitur, quam permittentis Dei prouida dispositione ad resurgentis lapsi cautelam ordinatur. Nullatenus ergo diabolus, uel angeli eius locum amplius habent in celo, id est talium Ecclesia, quia nequaquam illos expugnare ualet, qui celestia bona uero corde sciunt, et ad illa consequenda predestinati sunt, ut eos pro libito suo in peccatum trahant, uel quandiu uelint in ipso detineant. Magis autem, cum et hoc diuina permissione fiat, locus eorum in terra reperitur, id est in iis qui terrena diligunt, et celestia bona mereri contemnunt. Unde bene sequitur: Et proiectus est draco ille magnus serpens antiquus, qui uocatur diabolus et satanas, qui seducit uniuersum orbem; et proiectus est in terram, et angeli eius cum illo missi sunt. Draco per  ardorem inuidie, magnus per excellentiam superbie, serpens per astutie calliditatem, antiquus per peccandi ueternam consuetudinem. Nunc ergo, karissimi nobis, quia sanctus Michel et angeli eius pro nobis nobiscum pugnant, quia plures sunt nobiscum, quam cum illis; non enim est numerus militum Dei: nam millia millium ministrabant ei, et decies centena millia assistebant ei ; contra draconem hunc, qui per regem Assyriorum figuratur, uiriliter agamus, et superbiam eius elidendo caput eius abscindamus, ut peracta uictoria cum nostra Iudith supernam Ierusalem ingredi cum gaudio mereamur. Quod nobis prestare dignetur iehsu Christus. Amen.



SERMO LXXXuI. In festo sancti Michelis secundus.---Item ex libro Iudith.


uenit Assur ex montibus, et montibus ab aquilone in multitudine fortitudinis sue. Cuius multitudo obturauit torrentes, et equi eorum cooperuerunt ualles. Dixit se incensurum fines meos, et iuuenes meos occisurum gladio, infantes meos dare in predam, et uirgines in captiuitatem. Dominus autem omnipotens nocuit eum, et tradidit eum in manus femine, et confudit [confodit] eum . In his uerbis superba fortitudo, et contumax comminatio diaboli describitur, ut dum sancta Ecclesia illum superat, eius uirtus gloriosior ostendatur. uerum ex principio sermonis declaratur, quod ex mira [mera] superbia procedit, quod diabolus aduersus Ecclesiam seuit.  Nam dicitur, uenit Assur ex montibus, id est superbie sue tumoribus, quibus in principio Deo uoluit parificari, et nunc homini uult donari. Nam cum montes aliquando in bona significatione soleant poni, ut ibi: Leuaui oculos meos in montes, unde ueniet auxilium mihi ; et ubi de habitatore Ierusalem dicitur, quod sint montes in circuitu eius , quod hic non nisi in malo debeant accipi, manifestatur per repetitionem qua subiungitur: Et montibus ab Aquilone quippe dicente Domino, pandetur omne malum . Quod autem malum per aquilonem, qui frigidus est, rectius accipimus quam malitiam? Hinc de Ierusalem dictum est quod frigidam fecit suam malitiam, sicut cisterna  frigidam facit aquam suam . Assur ergo ex montibus ab aquilone uenit, dum diabolus ex superba malitia, uel malitiosa superbia ad persequendum iustos prorumpit. Qui in multitudine fortitudinis sue uenit, quia ad perficiendam suam nequitiam uniuersitatem demonum, ac malignorum hominum colligit. Cuius, inquit, multitudo obturauit torrentes, et equi eorum cooperuerunt ualles. Multitudo diaboli sunt demones, equi, quibus inuehuntur, sunt persecutores. Torrentes docentes sunt predicatores, ualles humiles auditores. Istos torrentes demones, ne aquam fidelibus fundant, obturant, dum eos quibuslibet impedimentis ab officio predicationis retardant. Equi quoque eorum ualles operiunt, dum persecutores humiles opprimunt. Magnum itaque flagellum  est, dum diabolicis tentationibus fluenta predicationis auferuntur, et persecutionibus impiorum humiles auditores opprimuntur. Sed quod diabolus intentat ad detrimentum, hoc electis, ut exitus probat, redit ad profectum, sicut scriptum est: Deus non patietur uos tentari ultra id quod potestis; sed dabit cum tentatione prouentum, ut possitis sustinere .

Dixit se incensurum fines meos, et iuuenes meos occisurum gladio, infantes meos dare in predam, et uirgines in captiuitatem. Per fines Ecclesie intelligimus eos qui sunt infirmiores, per iuuenes fortiores, per infantes incipientes, per uirgines perfectos in continentia uel uirginitate uiuentes, et que Dei sunt, quomodo placeant Deo altius cogitantes. Fines  ergo, id est extremos et infirmos uelut facili congressione minatur diabolus se incensurum igne per libidinem carnis. Iuuenes, id est fortiores, quos sine fortiori assultu nouit superari non posse, occisurum gladio per malitiam cordis. Porro infantes, id est inchoantes minatur dare in predam, ne amplius in bono crescant. uirgines, id est perfectos, in captiuitatem, ut illaqueet uinculis peccati, et amplius ad culmen perfectionis non ascendant. Diabolus grandia minatur, sed largiente gratia Dei, suffragantibus spiritibus angelicis turpiter a suo desiderio fraudatur. Nam sequitur: Dominus omnipotens nocuit eum, et tradidit eum in manus femine, et confudit eum. Dominus omnipotens diabolum nocet, quia  presentie sue potentia, uel alio quolibet modo eius prauam uoluntatem cercet, uel certe malum, quod ille mala uoluntate Deo permittente peragere parat, Deus ad suam iustam uoluntatem intorquet. Quod angelorum ministerio sepius peragi multis sacre Scripture locis declarantibus certissimum est. In cuius rei negotio beatus Michel, cuius hodie solemnia celebramus, cum suis angelis pro populo Dei, uelut princeps populi Dei, Deo disponente fortiter pugnat, et hostem antiquum de finibus Ecclesie potenter fugat. Sed quoniam quidquid Deus per se, siue per angelos, siue alioquolibet modo in hoc spirituali bello debellando diabolum agit, totum Ecclesie laudibus per suam gratiam attribuit, recte postquam dictum est, Deus nocuit eum, statim additum est, et tradidit eum in  manus femine. Feminam se sancta Ecclesia nominat, quia Deo spirituales filios parit, uel certe quia in hoc bello, et in omnibus que agit, sine Deo se inualidam et inutilem cognoscit. Et confudit eum. Magna nimirum confusio diabolo est, quod quotidie nunc ab infirmis animabus superatur, qui parentes primos in innocentia positos se uicisse gloriabatur. Sic uictus est a beato Iob rebus omnibus spoliato, filiis et filiabus orbato, ulcere pessimo percusso, ab uxore nequiter suaso, ab amicis grauiter afflicto, in stercore humiliter posito. Hec igitur uictoria, diabolo magna est confusio, Ecclesie magna gloriatio. Unde et subditur.

Non enim cecidit potens eorum a iuuenibus, nec filii Titan percusserunt eum, nec excelsi gigantes imposuerunt  se illi, sed Iudith filia Merari in specie faciei sue dissoluit eum. Per iuuenes intelligimus fortes et temerarios; per filios Titan, id est solis, nobiles et preclaros; per gigantes, potentes et elatos. Tales hostem antiquum non puniunt, sed potius per ipsum occumbunt. Sed nec Dominus ad bellum tales elegit. Nunquid enim Alexandrum magnum, aut Cesarem Augustum elegit, ut per eos superbiam diaboli destrueret, ac gloriam mundi sterneret? Absit! Quales ergo? Infirmos, ignobiles, idiotas, qui recte per feminam figurantur. Unde Paulus Corinthiis ait: uidete uocationem uestram, fratres, id est apostolos, per quos uos, et alii ad fidem uocati estis, quia non multi sapientes secundum carnem, non multi potentes, non multi nobiles; sed que stulta sunt  mundi, elegit Deus, ut confundat sapientes; et infirma mundi elegit Deus, ut confundat fortia; et ignobilia mundi et contemptibilia elegit Deus, et ea que non sunt, ut ea que sunt destrueret . Ecce Iudith femina. Sed quomodo filia Merari, id est amaritudinis? Audi: Usque in hanc horam et esurimus, et sitimus, et nudi sumus, et colaphis cedimur, et instabiles sumus et laboramus operantes manibus nostris. Maledicimur, et benedicimus. Persecutionem patimur, et sustinemus. Blasphemamur, et obsecramus. Tanquam purgamenta huius mundi facti sumus omnium peripsema usque adhuc . Et licet hec de ceteris etiam fidelibus possint intelligi; de apostolis tamen specialiter et excellenter intelligenda  uidentur. Quorum uidelicet apostolorum, et apostolicorum uirorum maxime species, id est uirtutum, et bonorum operum ac miraculorum gloria diabolum in electis dissoluit et occidit. Itaque, karissimi, imitemur Iudith, castitatem amando, carnem ieiuniis domando, Deum deuote orando, misericordiam eius prestolando, nostras animas illi humiliando, ut eius imitatores esse mereamur, hostem perimendo, uictoriam obtinendo. Et habentes sanctum Michelem cum suis angelis in adiutorium, multa fiducia utamur. Nam, ut in hac eius solemnitate canimus, mare concutitur, terra contremiscit, ubi archangelus Michel de celo descendit. Mare sunt demones, terra reprobi homines. Mare sunt demones, quia amari, quia tumidi, quia inquieti.  Terra sunt homines reprobi, non tam quia de terra sumpti et in terram reuersuri, quam quod contemptis celestibus solis terrenis sunt intenti. uerum Michele de celo descendente, mare concutitur, et terra contremiscit, quia et demones a tentatione, et praui homines a persecutione territi refrenantur, et fideles liberantur. Agamus ergo fiducialiter in pugna, ut adepta uictoria ditemur corona. Quod nobis prestare dignetur iehsu Christus. Amen.



SERMO LXXXuII. In festo sancti Michelis tertius.---Ex eodem libro Iudith.

Exuit uestimenta uiduitatis sue, et induit se uestimento letitie in exsultatione filiorum Isrel. Unxit faciem suam unguento. Colligauit cincinnos mitra ad  decipiendum illum. Sandalia eius rapuerunt oculos eius; pulchritudo eius captiuam fecit animam eius, amputauit pugione ceruicem eius. Horruerunt Perse constantiam eius, et Medi audaciam eius. Tunc ululauerunt castra Assyriorum, quando apparuerunt humiles mei, arescentes in siti. Filii puellarum compunxerunt eos, et sicut pueros fugientes occiderunt eos. Perierunt in prelio a facie Domini mei. Hymnum cantemus Domino, hymnum nouum cantemus Deo nostro . In fine sermonis precedentis dictum est quod Iudith hostem suum dissoluit, et occidit in specie faciei sue, nunc in his uerbis per partes ornamenta speciositatis sue describit, per que cor illius subuertit. Exuit uestimenta uiduitatis sue, et induit se uestimento letitie. uidua fuit sancta  Ecclesia, ex quo parens primus peccauit usque dum Christus in mundum uenit. Quo tempore toto fuit induta uestibus uiduitatis, id est luctu et spiritu meroris. ueniente autem Christo in carne induta est uestimentis letitie, id est oleo gaudii et pallio laudis. Unde ipse Christus per Isaiam prenuntians ait: Spiritus Domini super me, eo quod Dominus unxerit me, ad annuntiandum mansuetis misit me, ut mederer contritis corde, et predicarem captiuis indulgentiam, et clausis apertionem; ut predicarem annum placabilem Domino, et diem ultionis Deo nostro; ut consolarer omnes lugentes et ponerem lugentibus Sion fortitudinem, et darem eis coronam pro cinere, oleum gaudii pro luctu, pallium laudis pro spiritu  meroris . Induit ergo se sancta Ecclesia uestimentis suis, ut hic dicitur uestimento letitie, ut de ueste nuptiali, id est caritate intelligatur, quando tempore gratie nouis actibus renouatur. Et hoc in exaltatione filiorum Isrel, id est omnium Deum uidentium non solum oculo crudelitatis, sed et oculo dilectionis. Ungit faciem suam unguento in susceptione sacri chrismatis, colligat cincinnos suos mitra, id est cogitationes suas districtione diuini timoris ad decipiendum illum. In hoc enim diabolus mire fallitur, quod, dum fideles cernit diuina iudicia formidare, tunc se magis existimat illos per pusillanimitatem a bono opere retardare, uel certe in desperationem precipitare. Sandalia eius rapuerunt oculos eius Sandalia indumenta sunt pedum,  quibus sanctam Ecclesiam calceatur in preparationem Euangelii pacis. Sandalia uero eius oculos hostis antiqui rapiunt, quia sacre predicationis uerba presertim eius animum ad corripiendam sanctam Ecclesiam accendunt. Quanto nimirum amplius uidet numerum credentium crescere, tanto plus inardescit, et laborat eum corrumpendo, si potest, minuere et minuendo corrumpere. Pulchritudo eius captiuam fecit animam eius. Per pulchritudinem id est per uniuersalem sancte Ecclesie compositionem, anima diaboli captiuatur, quia conspectis eius uirtutibus, et bonis operibus ita praua uoluntas eius in suo proposito stringitur et ligatur, ut a prauitatibus suggerendis cessare nequeat, donec ab ipsa uictus occumbat. Unde et sequitur:

 Amputauit pugione eius ceruicem eius. Diabolus, ut etiam supra dictum est, proprio gladio perimitur, dum sue malitie, qua aduersus Ecclesiam corrumpendam seuit, conscientia condemnatur. Sicut in Esther legitur, Aman Mardocheo lignum, in quo eum suspenderet, parauit; sed Mardocheus liberatus est, et ipse Aman in eodem ligno suspensus interiit. Horruerunt Perse constantiam eius, et Medi audaciam eius. Perse interpretatur tentantes; Medi, mentientes. Tentantes sunt spiritus maligni, mentientes falsi Christiani. Perse itaque et Medi sancte Ecclesie constantiam horrent, quia demones, et reprobi homines mirum in stuporem uertuntur, dum sancte Ecclesie uirtutem, et uictoriam uident. Tunc ululauerunt castra Assyriorum, quoniam apparuerunt  humiles mei, arescentes in siti. Assyrii dirigentes interpretantur, et significant hereticos, qui se, et sui sequaces se rectissime in suo prauo dogmate dirigere arbitrantur. Qui et castra habent, in quibus habitant, quia prauis disputationibus aduersus Ecclesiam dimicant. Que castra in uictoria sancte Ecclesie ululant, dum heretici suam sententiam dolentes falsatam clamant. Humiles sancte Ecclesie grauem sitim patiuntur, dum eam demones, et praui homines, et presertim heretici persequuntur. Qui etiam interim quasi absconditi sunt, quia hereticorum prauitate corrumpi timentes extra sinum Ecclesie se monstrare non presumunt. Et fluenta doctrine securi non hauriunt, dum illorum absynthium in  ipsis gustare pertimescunt. Qui peracta uictoria se patenter ostendunt, dum sacram Scripturam absque suspicione prauitatis inquirunt et inueniunt. Qui dum apparent, heretici grauiter dolent, quia se uictos, illos uictores uideant. Filii puellarum, id est Ecclesiarum eum compungunt, quia sagittis predicationis prauas eorum assertiones perfodiunt. Et quasi pueros fugientes occidunt, quia uelut debiles, timidos, et inertes perimunt fugientes. Ante conspectum enim bonitatis standi locum non habet malitia. Resistite namque diabolo, et fugiet a uobis . Perierunt in prelio a facie Domini mei. Hymnum cantemus Deo nostro. Hoc iam tertio uictoriam Domino attribuit, et per hoc cultricem se sancte Trinitatis ostendit. Primo quippe loco uictoriam  hanc ascribit Domino, ubi dicit, quod posuit castra sua in medio populi sui. Secundo, ubi ait: Dominus omnipotens docuit eum. Tertio hic, ubi dicit: Perierunt in prelio a facie Domini mei. Quia igitur, karissimi nobis, in hoc spirituali bello castra Dei, id est angelica suffragia in medio populi eius sunt, et beatus Michel cum angelis suis pro nobis pugnat, fiducialiter agamus, et non timeamus. Non enim accepimus spiritum seruitutis iterum in timore, sed accepimus spiritum adoptionis filiorum, in quo clamamus, Abba, Pater . Non accessimus ad tractabilem et accessibilem ignem, et turbinem, et caliginem, et procellam, et tube sonum, et uocem uerborum, quam qui audierunt excusauerunt se, ne eis fieret sermo: sed accessimus ad Sion montem,  et ciuitatem Dei uiuentis, Ierusalem celestem, et multorum millium angelorum frequentiam, et Ecclesiam primitiuorum, qui conscripti sunt in celis; et iudicem omnium Deum, et spirituum iustorum perfectorum, et Testamenti Noui Mediatorem Iesum, et sanguinis aspersionem melius loquentem quam Abel . Fortiter ergo stemus in pugna presumentes de uictoria. Qua adepta hymnum cum Iudith nostra cantemus, Domino hymnum nouum cantemus Deo nostro. Hymnum nouum, quia peracta uictoria transierunt uetera, et eece noua facta sunt omnia . Cantemus, quia a malo liberati. Cantemus, quia beneficio ditati. Cantemus, quia percepimus gratiam. Cantemus, quia speramus gloriam. Quam nobis prestare dignetur iehsu Christus  Dominus noster, qui est benedictus in secula. Amen.



SERMO LXXXuIII. De mandato dilectionis.

Diliges Dominum Deum tuum ex toto corde tuo, etc. . Postquam homo Creatorem per culpam primordialem deseruit, et in huius mundi miseriam deuenit, multis subiicitur curis, occupatur actionibus, et fatigatur laboribus, et ex his omnibus in quibus homo sub sole distenditur, unum est optimum, et quod permanet, scilicet Deo seruire ; quia cetera sunt transitoria, cetera sunt uana! Quisquis ergo Deo non seruit, uanus est, et pro nichilo debet estimari uita eius, et melius esset  illi non esse quam malum esse, et non uiuere quam male uiuere. Et si talis homo in presenti uita posset habere fortitudinem Samsonis, pulchritudinem Absalonis, sapientiam Salomonis, uelocitatem Azahelis, diuitias Cresi, probitatem Alexandri, potestatem Octauiam qui totum mundum in potestate habuit, et longeuitatem Enoch qui in principio seculi natus usque in finem non morietur: si, inquam, tanta et talia possidere posset in presenti, nichil ipsi cuncta prodessent; si quidem Deo minime seruiret. His etenim omnibus demum exactis, cum moreretur, caro mirera uermibus et spiritus daretur demonibus, et tormentis gehennalibus, donec in die resurrectionis omnis caro in suam redigatur originem, et tunc, resumpta carne, per quam, et in qua peccauit,  eternam iterum subiret damnationem. Optimum est itaque seruire Deo, quia quamuis homo in omni uita sua temporalibus et corporalibus destituatur auxiliis, si seruiat Deo, de miseria presentis uite ad beatitudinem transit eterne. Cum igitur inter omnia bona seculi presentis, que genus humanum sequitur, aut consequitur, optimum sit solum, et permanens bonum Deo seruire, querendum est omnibus modis quid sit Deo seruire, et cum quesitum et inuentum fuerit, indeficienter in eo perseuerandum. Solus enim qui in eo perseuerauerit, beatus erit. Fratres, breui sermone, dulci atque iucundo comprehenditur, et declaratur quid sit seruire Deo. Deo namque seruire, Deum diligere est. Qui non diligit, non seruit; et qui diligit, seruit;  et qui parum diligit, parum seruit; et qui multum diligit, multum seruit; et qui perfecte diligit, perfecte seruit. Qui res possidet temporales, terras, uineas, greges, armenta, uestes pretiosas, domos, argentum, aurum, aut uxorem, quam multum diligit, si se uiderit unum ex his omnibus aut hec omnia simul contra Dei dilectionem habere, debet omnia derelinquere, et omnia diuine dilectioni postponere, et eam cunctis preponere; sed et uitam suam debet homo pro Dei dilectione dare, si contigerit, quod eam non possit cum ipsa pariter conseruare. Sic fecit Petrus, sic Paulus, sic fecerunt ceteri Apostoli, et martyres Christi, quia non solum sua, sed et semetipsos pro amore Dei tradiderunt; qui et ipsi homines fuerunt, et nobis exemplum taliter faciendi  reliquerunt.

Debemus itaque Deum diligere, quia ipse prior dilexit nos, dona sua multimoda alia nobis dando, alia promittendo, et in his omnibus, ut ita dixerim, meruit a nobis, ut diligatur. Minimum donum, quod Deus dedit homini, ut diligatur ab homine, totus est mundus iste. Causa namque hominis fecit Deus mundum, celum, terram, mare, solem, lunam, stellas, uolucres, pisces, bestias terre, herbas, arbores, et quecunque uisibiliter subsistunt. Cum igitur inter dona Dei minimum donum sit mundus iste, quantum putas est maximum? Secundum donum Dei est quod dedit homini, quod eum fecit ad imaginem et similitudinem suam. Magnum et admirabile  prorsus donum factura Factori fieri similem et conformem. Tertium donum est gratia, quam nobis contulit in redemptione, quia proprio Filio non pepercit, sed pro nobis omnibus tradidit illum . Quartum donum nobis seruat, et promittit, donum, scilicet future glorie, quod oculus non uidit, nec auris audiuit, nec in cor hominis ascendit, que preparauit Deus diligentibus se . Primum ergo donum possumus dicere bonum creature, secundum donum bonum nature, tertium donum bonum gratie, quartum donum bonum glorie. Pro his omnibus debemus diligere Deum. Sed quantum debemus eum diligere? Ex toto corde, ex tota anima, ex totis uiribus, ex tota mente. Ex toto corde, id est sapienter; ex tota anima, id est dulciter; ex  totis uiribus, id est fortiter; ex tota mente, id est memoriter, et quibuscunque modis aliis dici potest; quia non potest nimis dici, quod non potest nimis amari. Et proximum tuum sicut teipsum . Debemus diligere proximum sicut nosmetipsos beneficio, uerbo, uoto. In beneficio est opus bonum, in uerbo sanum consilium, in uoto desiderium. In his omnibus diligamus proximum in uia, quem consortem habituri sumus in patria. Quod nobis prestare dignetur iehsu Christus Dominus noster, etc.



SERMO LXXXIX. In prima Dominica Quadragesime.

Timens Elias minas Iezabel, relicto puero suo perrexit in desertum uiam unius diei, et resedit sub iunipero  . Sancti uiri subleuante spiritu ad summa rapiuntur. Quandiu uero in hac uita sunt, ne superbiant, tentationibus reprimuntur. Hinc est quod Elias, cum tot uirtutibus profecisset, Iezabel postmodum quamuis reginam tamen mulierculam fugit; et qui mortuos suscitabat uentura preuidebat, alia quoque preclara faciebat, timore percussus de manu mulieris mortem fugit, de manu Dei mortem petiit, nec accepit. In uirtutibus Elie potentia Dei pollebat; in infirmitatibus suis quid de se poterat agnoscebat. Ibi ostendebat quid acceperat, hic quod acceperat custodiebat. In miraculis monstrabatur, in infirmitatibus seruabatur. Elias propheta Domini, uita, et miraculis clarus, quemlibet designat fidelem. Achab rex impius, Domini, et preceptorum  eius aduersarius, diabolum significat, qui rex est super omnes filios superbie , et eis principatur in operibus culpe. Iezabel, mulier impudica et Elie semper inimica, immunditiam exprimit carnis, que semper iustum persequitur et eius actibus inimicatur. Cuius minis, id est tentationibus Elias, id est fidelis nonnunquam perterritus, quamuis uirtutibus et multis bonis operibus prius claruerit, prophetas Baal deleuerit, id est omnem infidelitatem, et hereticam prauitatem de corde suo propulerit, et pluuiam, id est gratiam celitus sibi dari meruerit, timens tamen, ne occasio ueniat, et eum Iezabel, id est luxuria occidat, obediens apostolico consilio, quod dicit: Fugite fornicationem . Fornicationem fugit, qui secularem habitum, et conuersationem derelinquit, et in desertum uadit, qui habitum et uitam religionis assumit. Desertum est uita spiritualis, atque religio, quia a multis deseritur, et a paucis incolitur. Dimisit autem Elias puerum suum, et solus desertum introiuit, quia iustum est ut fidelis quilibet spiritualem conuersationem ingrediens, puerilia cuncta, et uana, et friuola deserat; nec in comedendo, bibendo, loquendo, uel aliis actibus suis quidquam pueriliter faciat. Possumus uero per iuniperum, sub qua Elias resedit, alicuius ordinis asperitatem, sicut est monachorum, et canonicorum regularium, uel alterius cuiuslibet professionis significare. uidetur namque quelibet professio ordinis sicut iuniperus quosdam  asperitatis aculcos, qui uidelicet sunt cultus claustri, tedium silentii, timor prelati, disciplina capituli, abstinentia cibi, et si qua sunt similia, que sue aduersitatis asperitate pungere possint. Sunt et alii iuniperi huius aculei, acerrime scilicet et importune tentationes, que more spinarum pungunt teneritudinem animorum.

Quatuor sunt autem tentationum modi. Alia est tentatio leuis et occulta, alia leuis et manifesta, alia grauis et occulta, alia grauis et manifesta. Tentatio leuis et occulta est, quando aliquis leuiter tentatur; et tamen nondum intelligit an malum sibi sit illud de quo tentatur. uerbi gratia: quando aliquis de aliquo officio siue prelatione leuiter tentatur; leuis est tentatio, quia leuiter tentatur et occulta, quia nescit utrum  sibi expediat id quod desiderat. Tentatio leuis et manifesta est, quando aliquando leuiter tentatur, et manifeste de malo tentatur. uerbi gratia: quando aliquis de fornicatione leuiter tentatur, tentatio leuis est, quia leuiter tentatur; et manifesta est, quia manifeste de malo est. Tentatio grauis et occulta est, quando aliquis grauiter tentatur, et tamen non nouit utrum noxium sit sibi illud de quo tentatur. uerbi gratia: quando aliquis de prelatione uel aliquo ministerio grauiter tentatur, grauis tentatio est, quia grauiter tentatur; et occulta, dum nescit quod ibi lateat diaboli fraudulentia. Ad hoc namque diabolus hominem de exsultatione tentat, ut per exaltationem magis corruat ad damnationem. Tentatio grauis et manifesta est, quando aliquis grauiter tentatur, et  manifeste de malo tentatur. uerbi gratia; quando aliquis de fornicatione grauiter tentatur, tentatio grauis est, quia grauiter tentatur; et manifesta est, quia manifeste de malo est. Quos quatuor tentationum modos Psalmista bene designat, ubi dicit: Non timebis a timore nocturno, a sagitta uolante in die, a negotio perambulante in tenebris, ab incursu demonio meridiano . Tentatio namque leuis et occulta timor nocturnus est; timor enim, quia leuis; nocturnus quia occulta. Tentatio uero leuis et manifesta, sagitta uolans in die est; sagitta uolans, quia leuis; in die, quia manifesta. Tentatio grauis et manifesta, negotium perambulans in tenebris est; negotium, quia tentatio grauis, perambulans  in tenebris, quia occulta. Tentatio autem grauis et manifesta, incursus et demon meridianus est: incursus et demon, quia grauis; meridianus, quia manifesta. Isti itaque tentationum modi sunt istius iuniperi, scilicet ordinis aculei, quia more aculeorum teneritudinem pungunt, et nonnunquam lacerant, animorum. Non quod ordo malus sit, sed quod diabolus tanto acrius iustum per tentationes pungit, quanto eum ad sublimiora et secretiora per habitum et uitam ordinis transire cernit.

Recte igitur secundum supra dicta ordo iunipero comparatur, dum uariis asperitatibus et tentationibus pungere comprobatur. Ad hanc denique iuniperum Elias uenit, quando iustus aliquis secularia lugiens, ordinis alicuius asperitatibus  se submittit; anime uero sue ut moriatur petit, quando mori penitus mundo, et uiuere Deo concupiscit. Qui tamen non mortem quam petit, sed dormitionem quam non petit, inuenit, quia plerumque religiosus diuersis in spirituali conuersatione fatigatus tentationibus et aduersitatibus, in prouectu uirtutum et bonorum operum torpescit. Angelus autem custos et excitator Elie prelatus est custos et exhortator fidelis anime sibi subiecte. Qui dum Eliam, id est animam sibi creditam conspicit sub iunipero dormire, id est sub ordine torpescere, statim eum excitat, pascit et potat; dum eum ad meliora admonet, et de sacra Scriptura difficiliora que designantur per pastum, et faciliora, que figurantur per potum, docet. Elias quoque excitatus comedit et  bibit, dum admonitus subiectus uerbis loquentis patienter acquiescit, nec his que dicuntur contradicit. Rursum uero obdormit, quia nonnunquam subiectus multis tediis affectus, post primam admonitionem et eruditionem iterum tepescit. Sed Elias per angelum secundo excitatur et pascitur, dum subiectus per prudentem et fidelem prelatum iterum admonetur et instruitur. Surge, dicente, comede, grandis tibi restat uia. Quasi dicat: Si contidis in solo ordine, scias tibi nichil prodesse seculum corporaliter reliquisse, coram aspectibus humanis solummodo habitu religionis palliatum existere. Stude per uirtutes ultra proficere, per opera misericordie proximis subuenire, lege, meditate, psalle, ora, operare. Grandis tibi restat uia, quia parum adhuc profecisti,  et multum habes proficere. Comedit denique Elias et bibit, et uadit in fortitudine cibi illius quadraginta diebus et quadraginta noctibus usque ad montem Dei Horeb, dum subiectus, per eruditionem iterum factam bene confortatus, in prosperitatibus quasi in diebus, et in aduersitatibus quasi in noctibus per uirtutum exercitationem, et bonorum operum exhibitionem proficiens, et quaternarium Euangelii et denarium legis perficiens, ad culmen spiritualis sublimitatis uenit. Ubi recte in otio spelunce dicitur stare, dum paratus est, quandocunque eum Dominus uocauerit, de carne exire. Quod nobis prestare dignetur iehsu Christus, etc.



SERMO XC. In purificatione beate Marie.


Dixit Sunamitis ad uirum suum de Eliseo: Animaduerto quod uir Dei sanctus est iste, qui transit per nos frequenter. Faciamus ergo ei cenaculum paruum, et ponamus ei in eo lectulum, et mensam, et sellam, et cadelabrum, ut, cum uenerit ad nos, maneat ibi . Eliseus, qui interpretatur salus Dei, et nominis interpretatione, et miraculorum operatione, et uirtutum exercitatione, et bonorum operum exhibitione, et honeste conuersationis sanctitate, et post mortem mortui resuscitatione, Christum significat. Sunamitis, que interpretatur captiua siue coccinea, animam exprimit, quam Christus de captiuitatis diaboli sanguine suo redemit. Eliseus sepe uenit ad Sunamitidem feminam, quia Christus  sepe, et multis modis uenit ad animam. uenit per creaturarum contemplationem, uenit per Scripturarum lectionem, uenit per miraculorum operationem, uenit per preceptorum suorum predicationem, uenit per internam aspirationem, uenit per aduersitatem, uenit per prosperitatem, uenit mala comminando, uenit bona promittendo, uenit mala auferendo, uenit bona conferendo, uenit per cognitionem ueritatis, uenit per amorem uirtutis. uenit Christus ad animam spiritualiter eam uisitando, hospitatur apud eam illam iustificando, transit aliquando illi gratiam subtrahendo. Aliquando enim ex parte gratiam subtrahit, ut humilietur mens, que de se nimis sublimia sentit. Sed iterum redit, dum iterum infundit. uir mulieris huius, id est anime rationalis  intellectus est, qui uiribus et sensu, insitis per naturam, uel collatis per gratiam, anime debet preesse, consulere, prouidere, eam regere, ducere, et ex ea progeniem uirtutum et bonorum operum procreare. Cum hoc uiro accepit anima consilium, dicens: Animaduerto quod uir iste Dei sanctus sit, qui frequenter transit per nos. uere sanctus est quia Sanctus sanctorum est et nemo nisi per ipsum sanctus est.

Faciamus ei, inquit, cenaculum paruum, et ponamus in eo lectulum, et mensam, et sellam, et candelabrum, ut, cum uenerit ad nos, maneat ibi. Cenaculum, eo quod sursum eleuatur, spiritalem significat conuersationem. Quam bene fecerat cenaculum istud huic Eliseo Paulus, qui de se suisque similibus  ait: Nostra autem conuersatio in celis est . Quod dicit paruum, humilitatem insinuat. Deus enim superbis resistit, humilibus autem dat gratiam . Et ideo fidelis anima, si aliquando facit magna in conspectu Conditoris, estimat parua. In lectulo uero solemus a laboribus quiescere, et dormiendo uisibilia ignorare. Recte ergo per lectulum contemplatio figuratur. In ea qui consistit, ab incursu tentationum, et afflictione laborem quiescit, et internis et eternis intentus quid foris agatur, non attendit. Per mensam significatur Scriptura. Sicut enim mensa repletur cibis, sic sacra Scriptura repleta est sententiis, et aliam nobis refectionem tribuit per historiam, aliam per allegoriam, aliam per tropologiam, aliam per uetus Testamentum,  aliam per Nouum. Sella designat cruditionem. Sedere namque solent doctores qui alios erudiunt. Et bene mensam sella sequitur, quia iustum est ut qui Scripturam audiendo uel legendo didicit, aliis per doctrinam tribuat bonum quod agnouit. Candelabrum instrumentum est luminis. Habet autem candelabrum inferius pedem, et super pedem hastam erectam, et super hastam spherulam per circuitum, et super spherulam acumen, cui imponitur luminare. Pes uero candelabri habet tria brachia, equalis longitudinis, equalis magnitudinis, unius forme, unius inter se distantie. Significat ergo fidem Trinitatis. Qualis enim Pater, talis Filius, talis Spiritus sanctus, etc. Hasta candelabri, in eo quod recta est, rectitudinem exprimit equitatis. In eo uero  quod erecta est, erectionem bone intentionis. Spherula designat circumspectionem mentis. Quasi namque spherula candelabro imponitur, dum mens de se bene sollicita per circumspectionem sibi circumfertur. Superius acumen sane rationis significat subtilitatem. Luminare superpositum exprimit Christum. Cera est humanitas, lumen diuinitas. Facit igitur mulier Sunamitis consulens uirum, id est anima fidelis docta per intellectum, Eliseo, id est Christo, cenaculum per spiritualem conuersationem, paruum per humilitatem, et ponit lectulum per contemplationem, et mensam per Scripturarum lectionem, et sellam per minorum eruditionem. Ponit quoque in eo candelabrum ueri luminis instrumentum, cuius facit pedem per fidem sancte Trinitatis,  hastam per rectitudinem equitatis, et erectionem bone intentionis, spherulam per circumspectionem mentis, acumen per subtilitatem rationis. Que debet luminari inesse, quia semper debet Christo inherere. Anima, que sic Christo nouit hospitium preparare, Christum hospitem meretur habere, et per ipsum, ipsum Dei Filium possidere. Quod nobis prestare dignetur iehsu Christus, etc.



SERMO XCI. De spirituali Christi conuiuio primus.---Ex libro Esther.

Anno tertio imperii sui fecit rex Assuerus grande conuiuium cunctis principibus, et pueris suis, fortissimis Persarum, et Medorum inclytis, et prefectis prouinciarum coram se, ut ostenderet diuitias glorie regni sui, ac magnitudinem, atque iactantiam potentie  sue, multo tempore, centum uidelicet et octoginta diebus . Cuius regni exordium Susa fuerunt. Susa sunt metropolis in Perside, quam urbem dicunt a Susi fluuio nomen accepisse. Ibi est regia Cyri lapide candido, et uario, columnis aureis, et lacunaribus, gemmisque distincta, celi continens simulacrum, stellis micantibus insignitum. Ibi Assuerus conuiuium maximis diuitiis, et deliciis copiosum celebrauit. Cuius conuiuii pompam et regium luxum historia narrat; sed Christi spirituales diuitias, quas unicuique dispensat allegorice significat. Quarum deliciarum conuiuium fecit anno tertio imperii sui, id est tempore presentis seculi. Unde et ipse Christus in ipso tertio tempore predicauit,  dicens: Simile est regnum celorum homini regi, qui fecit nuptias filio suo . Tertio namque tempore seculi incarnationis sue sacramentum Christus patefecit, et spirituales epulas sacre predicationis, corporis quoque et sanguinis sui abundantissime ministrauit. Primum tempus fuit ante legem, secundum sub lege, tertium sub gratia. Assuerus autem interpretatur ostium, et per hoc significat Christum, qui ait: Ego sum ostium ouium . Cunctis principibus, et pueris suis. Per principes intelligimus prelatos; per pueros, subietos. Principes enim sunt, qui ceteris exemplo, et uerbo presunt. Pueri sunt qui suis prelatis fideliter obediunt. Qui dum sibi presidentibus in omnibus parent, per obedientiam ab omni inquinamento  carnis et spiritus purificati de impuritate peccati uelut pueri nichil habent.

Fortissimis Persarum, et Medorum inclytis. Per Persas, qui dignitate et potentia Medis noscuntur fuisse superiores, Iudeos; per Medos, qui Persis fuerunt inferiores, gentiles intelligimus. Perse Medis in descriptionem preponuntur, quia Iudei gentibus propter patrum prerogatiuam, et alia multa preferuntur. Unde Dominus in Euangelio: Non sum missus nisi ad oues que perierunt domus Isrel . Et ad Apostolos: In uiam gentium ne abieritis, et in ciuitates Samaritanorum ne introieritis . Et Apostolus ad Romanos: Quid ergo plus est Iudeo, aut que utilitas circumcisionis? Multum per omnem modum: Primum quidem, quia credita sunt  illis eloquia Dei . Et in fine eiusdem Epistole: Dico Christum Iesum fuisse ministrum circumcisionis propter ueritatem Dei ad confirmandus promissiones patrum; gentes autem super misericordia honorare Deum . Fortissimi sunt, quia a caritate Dei nec uerbis, nec uerberibus, nec uita, nec morte separari possunt. Unde Apostolus: Quis nos separabit a caritate Dei? Tribulatio, an angustia, an persecutio, an fames, an nuditas, an periculum, an gladius? sicut scriptum est: Quoniam propterte mortificamur tota die, estimati sumus sicut oues occisionis. Sed in his omnibus superamus propter eum qui dilexit nos. Certus sum enim quia neque mors, neque uita, neque angeli, neque principatus, neque uirtutes, neque instantia, neque futura, neque fortitudo, neque  altitudo, neque profundum, neque creatura alia poterit nos separare a caritate Dei, que est in Christo Iesu Domino nostro . Inclyti uero sunt, qui non solum in opere, uerum in cogitatione peccati delectatione ignobilitari contemnunt. Abdicantes secundum Apostolum occulta decoris et commendantes semetipsos ad omnem conscentiam hominum coram Deo . Et prefectis prouinciarum, id est prelatis Ecclesiarum. His igitur omnibus Assuerus conuiuium celebrauit; et Christus omnibus, qui per istos figurantur, delicias gratie sue participauit. Coram se, quia et quantum pertinet ad diuinitatem, qua ubique presens est, et quantum ad humanitatem, qua mundo manifestatus est. Coram se, quia oculo ad oculum  uiderunt, et manus eorum contrectauerunt. uel certe coram se, id est beneplacito suo. Que enim ei placent, quasi coram se habet; que uero displicent, uelut de longe uidet. Unde scriptum est: Quia humilia respicit, et alta a longe prospicit , id est superbia. Ut ostenderet diuitias glorie regni sui, ac magnitudinem, atque iactantiam potentie sue.

Hec omnia in mundo Christus ostendit, quando discipulis suis, ut Scripturas intelligerent, sensum aperuit, et primum insufflando, postea de celo mittendo Spiritum eis sanctum donauit. De hac ostensione Paulus Ephesiis scribens ait: In mysterio Christi, quod aliis generationibus non est agnitum filiis hominum, sicut nunc reuelatum est sanctis apostolis eius et prophetis . Et ad Timotheum:  Manifeste magnum est pietatis sacramentum, quod manifestatum est in carne, iustificatum in spiritu, apparuit angelis, predicatum est gentibus, creditum est in mundo, assumptum est in gloria . Christi uero diuitiis per manifestationem sacramenti cognitis, statim seculi presentis diuitie uiluerunt; iusti, quibus gloria celestis est reuelata et oblata, non solum sua, uerum et semetipsos pro hac consequenda reliquerunt. Postquam autem eius cognitione sunt illuminati, et gustauerunt donum celeste, et participes facti sunt Spiritus sancti gustauerunt nichilominus bonum Dei uerbum, uirtutesque seculi uenturi , eius amore succensi. Petrus est suspensus, Paulus decollatus, Stephanus lapidatus, Laurentius assatus, et alii aliis suppliciis interempti,  ut huius participes essent conuiuii: sicut in mundo per gratiam, sic in celo per gloriam. Spirituale namque conuiuium inchoatur in uia, consummatur in patria. Et modicum quidem est quod ex eo nunc pregustatur; magnam autem et inestimabile quod in posterum gustandum reseruatur. Unde Psalmista: Quam magna multitudo dulcedinis tue, Domine, quam abscondisti timentibus te!  Multo tempore, centum uidelicet et octoginta diebus. Nota quod etiam determinatio temporis deseruit mysterio intelligentie spiritalis. Centenarius est perfectus numerus, et significat humane iustitie perfectionem. Octogenarius, que ab octonario denominatur, exprimit futuram resurrectionem et beatitudinem. In his totum bonum hominis constat: in iustitia, cuius  perfectionem centenarius designat; et in resurrectione ac beatitudine, cuius gloriam octogenarius figurat. Centenarius premittitur, octogenarius subiungitur, quia per culmen sanctificationis pertingitur ad octonarium resurrectionis et beatitudinis.

Cumque implerentur dies conuiuii inuitauit omnem populum qui inuentus est Susis a maximo usque ad minimum. uidentur impleri dies conuiuii, quando Christus in cruce dixit: Consummatum est ; uel certe quando discipulis in unum congregatis Spiritus sanctus plenarie missus est. Tunc impleti sunt dies spiritalis conuiuii, non quod tunc esse desinerent, sed quod tunc et ex tunc plenarie celebrari deberent. Susa ciuitas est gentium, per  quam uocatio gentium designatur. Inuitauit, inquit, omnem populum a maximo usque ad minimum. Hoc est quod Dominus in Euangelio dicit: uenite ad me omnes qui laboratis et onerati estis, et ego reficiam uos .---A minimo usque ad maximum populum inuitauit, quia Dominus pusillis cum maioribus benedixit. Infelix anima, fratres, que huic conuiuio deest; et infelix uel forte infelicior, que aliter quam decet, id est absque ueste nuptiali adest. Idcirco namque uidetur infelicior, quia, ut Petrus ait: Melius illi erat non cognoscere uiam iustitie, quam post agnitionem retrorsum conuerti a sancto mandato . Felix autem illa anima, que non solum Christianitatis nomine, sed et ueritate conuiuio Christi nunc interest, quia ut celesti et eterno conuiuio  admittatur, sperare potest. Et nunc, karissimi nobis, quemadmodum huic conuiuio nunc intersumus professione, sic interesse studeamus et uirtute, quatenus interesse mereamur in beatitudine. Quod nobis prestare dignetur iehsu Christus, etc.



SERMO XCII. De spirituali Christi conuiuio secundus.---Ex eodem libro Esther.

Et septem diebus iussit conuiuium preparari in uestibulo horti, et nemoris, quod regio cultu et manu consitum erat. Et pendebant ex omni parte tentoria erii coloris et carbasini, et hyacinthini sustentata funibus byssinis atque purpureis, qui eburneis circulis inserti erant et columnis marmoreis fulciebantur  . Magnus in his omnibus, karissimi, latet intelligentie spiritalis fructus, non solum uerborum foliis contectus, uerum etiam uariis rerum uisibilium figuris uelatus, uelut nucleus suo cortice et testula firmiter clausus. Per septem dies, ut sepe diximus, uniuersum tempus hoc exprimitur, quia septem dierum numero uoluitur. Quo tempore toto Christus suis fidelibus conuiuium spiritualium deliciarum parari precepit, ne unquam eis spiritalis cibus et potus desit. Quantum autem quisque spiritalis cibi interius capiat, bone conuersationis ostensio foris probat. Quantum nimirum unusquisque intrinsecus gratia saginatur, tantum forinsecus in uirtute et actione roboratur. Diebus, inquit. Mali nimirum noctibus sua conuiuia faciunt, quippe quorum  sunt in tenebris opera; letantur cum malefecerint, et exsultant in rebus pessimis . In uestibulo horti et nemoris, quod regio cultu et manu consitum erat. Supercelestis ille paradisus omnibus bonis preferendus hortus est et nemus: hortus est, quia sua dulcedine satagit; nemus est, quia sua pulchritudine delectat. Hortus est sanctorum affectuum sue iucunditatis sapore mulcendo; nemus est, intellectum sue pulchritudinis admiratione tenendo. Hortus est, quia pascit; nemus est, quia protegit. Pascit bonis, protegit a malis. Huius horti et nemoris uestibulum quasi nestibulum, u pro n posita, quod uidelicet ibi minime stetur, sed transeatur et ad interiora intretur. Et unicuique fideli in presenti Ecclesia non est standum, sed magis de uirtute in  uirtutem transeundum, donec intret in gaudium Domini sui, et uideat Deum deorum in Sion. In hoc autem uestibulo spirituale conuiuium datur, et preparatur. Datur per gratiam, preparatur ad gloriam. Datur in uia, preparatur accipiendum in patria. Quod autem dicitur quod regio cultu et manu consitum erat, siue ad presentem celebritatis huius statum, siue ad futurum referatur, nichil interest. Quidquid enim in sancta Ecclesia agitur, quidquid in celesti patria postea recipitur, totum cultu regio, et manu perficitur: manu quantum ad actum, cultu quantum ad ornatum. Magis tamen que uario ornatu, hic de spiritali conuiuio scribuntur ad uestibulum quam ad hortum, et nemus, id est ad presentem  Ecclesie statum quam ad futurum pertinere uidentur.

Et pendebant ex omni parte tentoria. Ea, que pendent, a terra quidem eleuata sunt, sed celum necdum tangunt. Tentoria itaque ista uirtutes iustorum sunt, et bona opera, que a terra eleuantur per deuotionem, sed celum necdum attingunt per retributionem. Que etiam ex omni parte pendent, dum imperfectionis, nichil habent. Sed quoniam apud Deum paruipenditur quidquid in mundo boni agitur, nisi gratie diuine bonitate coloretur, apte subditur: Aerii coloris, et hyacinthini, et carbasini. Per hos tres colores, erium, hyacinthinum, carbasinum tria maxima, que nunc manent, id est fidem, spem, caritatem intelligi posse credimus. Per erium  nempe colorem, pro eo quod scriptum est: Deus spiritus est , accipitur recte fides superne diuinitatis. Per hyacinthinum, quia colori celi similis est, exprimitur spes celestis retributionis. Per carbasinum, quia fulgorem imitatur auri, splendor designatur caritatis. Que tres uirtutes tota tentoria uirtutum aliarum, et bonorum operum colorant, dum cuncta, que geruntur in his uel in illis decorant, commendant, consummant. Quasi namque color sunt omnium, dum species et pulchritudo sunt eorum. Sustentata funibus byssinis et purpureis. Funis habet longitudinem, byssus candorem, purpura ruborem. Per istas itaque duas species funium intelligimus duas species uirtutum: quarum una maxima est foris, que est castitas corporalis; altera maxima  intus, que est compassio cordis. Funis byssinus castitas carnis; funis purpureus compassio cordis. Que due uirtutes, dum ad similitudinem tensorum funium in nobis continuo et longanimiter perseuerant, utrumque parietem tentoriorum nostrorum immobilem sustentant. Castitas enim foris sustentat uirtutes manifestas; compassio sustentat intus uirtutes occultas. Nec lapsum uirtutis, uel boni operis timet quisquis eas in se bene tensas habet, dum totius eius iustitie fabrica in eis pendet. Quis enim aliarum detrimentum uirtutum timeat, si castitatem corporis perpetuam, et compassionem cordis ueram perfecte possideat? Quarum uirtutum, scilicet castitatis et compassionis perfectio designatur, dum de funibus, quia easdem uirtutes exprimunt subinfertur  quod eburneis circulis inserti erant. Funes byssini, et purpurei circulis erant inserti, quia castitas, que per byssum, et compassio, que per purpuram exprimitur, mundissime semper debent inesse perfectioni. Cui perfectioni, quandiu machina nostre iustitie firmiter inheret, tandiu firma et inconcussa manet. De quibus funibus siue uirtutibus adhuc subditur, et columnis marmoreis fulciebantur. Per columnas marmoreas intelligimus sanctorum doctorum firmam rectitudinem et rectam firmitatem. Columne namque marmoree sunt doctores. Columne quia iustitia recti; marmoree, quia fide firmi. Columnis igitur marmoreis funes byssini, et purpurei fulciuntur, quia ad hoc solertia doctorum mirabiliter  laborat, ut in electis castitas in carne, et compassio in corde perpetuo consistat. Per columnas igitur funes byssini et purpurei, et per funes cetera sustentantur, quia per doctores in omnibus castitas et compassio, et per istas uirtutes cetere roborantur. Itaque primo loco erigunt tentoria per uirtutum et bonorum operum exercitationem et exhibitionem. Secundo colorantur et decorantur per fidem, spem et caritatem. Tertio sustentantur per funes byssinos et purpureos, id est per castitatem, et compassionem. Quarto fulciuntur ipsi funes, id est uirtutes columnis marmoreis, id est per doctorum rectam et firmam eruditionem. Et nunc, karissimi, diligenter attendamus, ut ita nunc in hoc uestibulo tantis tentoriis redimito simus per gratiam, quatenus hortum  et nemus ingredi postmodum mereamur per gloriam. Quod nobis prestare, etc.



SERMO XCIII. De spirituali Christi conuiuio tertius.---Ex eodem libro Esther.

Lectuli quoque aurei et argentei super pauimentum smaragdino, et pario stratum lapide dispositi erant: quod mira uarietate pictura decorabat. Bibebant autem qui inuitati erant aureis poculis, et aliis atque aliis uasis cibi inferebantur. uinum quoque, ut magnificentia regia dignum erat, abundans, et precipuum ponebatur. Nec erat qui nolentes cogeret ad bibendum; sed sicut rex statuerat, preponens mensis singulos de principibus suis, ut sumeret unusquisque quod uellet . Superius dicta sunt de spirituali uestibuli  spiritualis ornatu, nunc adiiciuntur prioribus potiora. Quis enim ignoret contemplationem operibus et uirtutibus omnibus potiorem? Et de hac infertur cum dicitur: Lectuli quoque aurei et argentei super pauimentum erant dispositi. Per lectulos enim quies interne contemplationis accipitur. In qua quiete tanto mens humana solertius ad interna uigilat, quanto magis ad exteriora dormitat. Unde sponsa: Ego dormio, et cor meum uigilat . Lectuli inquit non lecti. Modicum namque est, quod nunc de contemplatione percipimus, ad id quod percipiendum exspectamus. Sed et apte dictum est non singulariter lectulus dispositus, sed pluraliter lectuli dispositi, quia uarius est contemplationis modus, et aliis plus, aliis minus in dono contemplationis confertur.  Quemadmodum enim secundum mensuram donationis Christi gratia differenter datur in actione, sic etiam secundum capacitatem percipientium distribuitur in contemplatione. Plures ergo sunt lectuli, et differenter positi et propter differentiam donorum, et propter distantiam contemplatiuorum. Super pauimentum smaragdino, et pario lapide stratum. Pauimentum inferius, et equaliter stratum omnium utensilium, uerbi gratia, lectorum, sedilium, uasorum est sustentamentum. Significat ergo prelatorum equanimitatem, humilitatem, et laborem; quia licet ceteris potestate sint prelati, ministerio tamen sunt subiecti, sicut ipse Dominus, qui omnibus prelatis est prelatus, non uenit ministrari, sed ministrare, et  dare animam suam pro multis . Hinc et discipulis ait: Qui maior est in uobis, fiat sicut iunior; et qui predecessor est, sicut ministrator . Hinc Paulus seruum illorum, quibus scribebat, se esse dicebat per Iesum. Hinc B. Augustinus de prelato dicit: »Honore coram uobis prelatus sit uobis, timore coram Deo substratus sit pedibus uestris.«

Prelati itaque pauimentum sunt coram Deo se humiliando, sibi commissos equanimiter tolerando, et ipsis laboriose ministrando; dum enim eis cum labore ministrant quasi super se positos portant. Sed magna laus prelatorum promitur, dum pauimentum smaragdino, et pario lapidem stratum dicitur, et per picturam mira uarietate decoratum perhibetur. Smaragdus uiret, parius candet. Smaragdus  fidem, parius castitatem et mundam significat actionem. Pauimentum itaque smaragdino et pario sternitur, dum prelatus fide, castitate, et actione mundissima perornatur Qui et picture mira uarietate decoratur, dum diuersorum iustorum uarias uirtutes non solum ad utilitatem propriam, uerum et ad exemplum aliorum imitatur. Pingitur in hoc pauimento Abel per innocentiam, Ne per iustitiam, Abraham per fidem, Isaac per longanimitatem, Iacob per tolerantiam, Ioseph per continentiam, Moyses per mansuetudinem, Iosue per fortitudinem, Samuel per caritatem, Dauid per humilitatem, Elias per zelum iustitie, Daniel per uirtutem abstinentie, et quorumlibet sanctorum forma in ipso depingitur, dum eorum uirtutes, in quantum potest,  operatur. Et licet de uniuersali sancta Ecclesia dictum sit: Astitit regina a dextris tuis in uestitu deaurato, circumdata uarietate ; in sancto tamen prelato excellenter, et uelut specialiter debet hec pulchritudo uarietatis apparere, ut omnium fulgore uirtutum omnibus omnia factus omnes lucrifaciat . Huic quo que sensui concinit illud Augustini de prelato: »Circa omnes« inquit »seipsum bonorum operum prebeat exemplum, corripiat inquietos, consoletur pusillanimes, suspiciat infirmos, patiens sit ad omnes, disciplinam libens habeat, metuendus imponat.« Et quamuis utrumque sit necessarium, tamen plus a uobis amari appetat quam timeri. Super pauimentum itaque lectuli erant,  quia prelati sua prouidentia, et labore contemplatiuos sustentant. uel certe super pauimentum lectuli erant, dum contemplatiui in quiete positi suis prelatis, qui sollicitudine fatigantur, et turbantur nonnunquam amplius proficiunt.

uideamus, fratres, quomodo super hoc uenerabile pauimentum consistimus, utrum inquiete positi celestia sublimiter contemplamur. Sunt enim quidam, qui suos prelatos multis molestiis premunt, et in contemplatione, ad quam in loco quietis positi sunt, minime proficiunt. Quos Paulus in Epistola ad Hebreos castigans ait: Obedite prepositis uestris, et subiacete eis. Ipsi enim peruigilant quasi rationem pro animabus uestris reddituri, ut cum gaudio hoc faciant, et non gementes: hoc enim non expedit uobis  . Et paulo superius prelatos aliis in exemplum ponens ait: Mementote prepositorum uestrorum, qui uobis locuti sunt uerbum Dei; quorum intuentes exitum conuersationis, imitamini fidem . Et ad Thessalonicenses, de caritate et pace habenda cum prelatis: Rogamus, inquit, fratres ut noueritis eos qui laborant inter uos, et presunt uobis in Domino, et monent uos, ut habeatis illos abundantius in caritate propter opus illorum; pacem habete cum illis . Unde Augustinus ad subiectos de prelatis: »Obediendo non solum uestri, sed etiam ipsius miseremini, qui quanto in loco superiore tanto in periculo maiore uersatur.

Bibebant autem qui inuitati erant aureis poculis, et aliis atque aliis uasis cibi inferebantur.  Aurea pocula sunt uerba Euangelica, ceteris omnibus pretiosiora, sapientia Dei, que Christus est, uelut auro fulgentia. Que uidelicet uerba recte dicuntur pocula, quia facile intelliguntur. Cibi etenim sunt ea Scripture uerba que difficile et cum labore capiuntur, ut sunt plerisque in locis uerba prophetarum. Qui scilicet cibi aliis et aliis uasis inferuntur, dum gratia, que in ipsis continetur, nunc apertione figurarum, nunc administratione sacramentorum nobis confertur. Quasi enim quedam sunt uasa sacre Scripture enigmata, et sacra sacramentorum uelamina. Que dum aperiuntur mentes fidelium reficiuntur. uinum quoque ut magnificentia regia dignum erat, abundans, et precipuum ponebatur. Quid per spiritale uinum rectius accipitur, quam  sancti Spiritus consolatio, qua mens fidelis sepius inebriatur? De hac inebriatione scriptum est: Calix meus inebrians quam preclarus est!  Et item: Secundum multitudinem dolorum meorum corde meo, consolationes tue letificauerunt animam meam . Ut, inquit, magnificentia regia dignum erat. In largiendo namque gratiam suam attendit Deus bonitatem suam, non meritum humanum. Abundans, et precipuum ponebatur. Abundans, quia Deus abundanter dat, et non improperat . Precipuum, quia nichil dulcedine Spiritus sancti in uita suauius. Unde quidam Sapiens admirando dixit. Quam suauis est, Domine, spiritus tuus in omnibus . Precipuum, quoniam hoc est uinum,  de quo architriclinus dixit sponso: Tu autem seruasti uinum bonum usque adhuc . Huius conuiuii sententie concordare uidetur illud in Canticis: Comedite et bibite, amici, et inebriamini, karissimi . Comedite cibum, bibite poculum inebriamini per uinum. Nec erat qui nolentes cogeret ad bibendum, sed sicut rex statuerat, preponens mensis suis singulos de principibus, ut sumeret quisque quod uellet. Ut ex his uerbis perpendi potest Deus non uult habere coacta seruitia. Nec erat, ait, qui nolentes cogeret ad bibendum. Nemo namque cogitur spirituale donum accipere: filios uult Deus, non seruos; secundum uoluntatem, non secundum necessitatem. Sicut rex statuerat, preponens mensis suis singulos de principibus suis. Mense sunt Scripture,  principes doctores et prelati. Singulos preponit, quia alii datur sermo sapientie, alii sermo scientie  ut unusquisque dispenset ceteris quod excellenter accepit, ut sumeret quisque quid uellet. Secundum uoluntatem, capacitatem, et utilitatem singulorum temperanda est predicatio, ut omnibus utilis fiat, nulli noceat, et inter omnia uitia quasi gladius anceps transeat; sic superbiam recidens auferat, ut non augeat timiditatem; sic otiosis et torpentibus sollicitudinem operis imponat, ut inquietis et curiosis non augeat importunam actionem: et sic de ceteris. Epulemur, fratres, nunc in uestibulo horti et nemoris per gratiam sic, quatenus in horto et nemore postmodum epulari mereamur per gloriam. Quod prestare dignetur, etc.



SERMO XCIu. In die sancto Pasche.


Hodie, karissimi, paschalis solemnitas est, que propter sui excellentiam dici potest solemnitas solemnitatum, quemadmodum dicitur Canticum canticoram, Deus deorum, Rex regum, Dominus dominantium. Ipsa quippe non solum aliarum more solemnitatum annuatim, ut est hodie celebratur, uerum et singulis diebus Dominicis continue et singulariter commemoratur, et in die iudicii, quando corruptibile hoc induet incorruptionem; et mortale hoc induet immortalitatem , generaliter et perfecte consummabitur. Que solemnitas quanto est celebrior, tanto ciborum hodie debet apparatus esse copiosor,  lautior et delicatior. Et quoniam in hac hodierna solemnitate more Christiano omnes Christiani pusilli cum maioribus, laici cum clericis, ad mensam magnam, ad mensam diuitis, potentis, sapientisque Salomonis consedemus, que nobis apponuntur diligenter attendamus . Noster etenim Salomon diues est in omnes, scilicet qui inuocant illum . Potens est quia data est illi omnis potestas in celo, et in terra . Sapiens, quia in ipso sunt omnes thesauri sapientie, et scientie absconditi . Cuius mense regales diuitie, atque delicie in libro Regum tertio typice, et aperte declarantur, ubi dicitur: Erat autem cibus Salomonis per dies singulos triginta cori simile et sexaginta cori farine, decem boues pingues, et uiginti boues pascuales, et  centum arietes, excepta uenatione ceruorum, caprearum, atque bubalorum, et auium altilium . Hec autem omnia in nostri mensa Salomonis spiritaliter inueniuntur. In mensa nempe Christi inueniuntur triginta cori simile per sancte Trinitatis fidem, sexaginta cori farine per bonam actionem. Simila namque, que sine furfure est, recte significat fidem, propter fidei sinceritatem. Farina, que sine aliquo furfure non est, bonam actionem propter actionis turbationem. De hoc furfure scriptum est: Martha, Martha sollicita es, et turbaris erga plurima . Decem boues pingues decem precepta legis sunt; boues, quia bonam precipiunt continentiam; pingues, quia continent caritatem  geminam. Nunquid enim pinguedo caritatis non est, ubi dicitur: Diliges Dominum Deum tuum ex toto corde tuo, etc., et proximum tuum sicut teipsum?  Nunquid continentiam non exprimit, ubi dicitur: Non concupisces uxorem proximi tui, non cuncta que illius sunt? 

Et uiginti boues pascuales: boues pascuales cetera cuncta precepta legalia sunt, que in hoc ut boues pascuales pinguibus macilentiora sunt quod predictas maximas uirtutes, caritatem scilicet et continentiam a malo, tam expresse, tamque authentice ut Decalogus non describunt. Precepta quippe Decalogi digito Dei, precepta uero cetera digito hominis scripta sunt. Boues autem significant continentiam, eo quod genitalibus careant, quemadmodum  tauri luxuriam, eo quod ipsa habeant. Inferiora quoque mandata Decalogum sequentia, recte ut iam monstratum est, boues propter caritatem et continentiam, quam et ipsa docent, narrantur; et uiginti dum secundum Decalogum dupliciter, hinc scilicet amicis, illinc scilicet inimicis, per obsequium pietatis dispensantur. Arietes denique, quia ceteris ouibus in hoc differunt, quod cornuti sunt, et durissimo capite aduersarium durissime quatiunt, eminentissimos Scripture sensus conuenienter exprimunt, qui prolati hostem suum diabolum, hominem prauum uicinum grauissime feriunt et conterunt. Qui bene per centenarium describuntur, ut eorum perfectio designetur. In mensa igitur Christi triginta cori simile, sexaginta cori farine, decem  boues pingues, uiginti boues pascuales, centum arietes apponuntur, dum doctrina fidei, et boni operis Decalogi, et quorumlibet aliorum preceptorum legalium, et excellentissimorum sacre Scripture sensuum mentes fidelium per solertiam doctorum plenissime reficiuntur, excepta uenatione ceruorum, caprearum, bubalorum, et auium altilium. uenationem mense nostri Salomonis inferimus, dum sensus aliquos uelut nouos et rarius auditos lectione, meditatione, discurrendo ex diuersis libris quasi diuersis siluis uenamur, et nostris auditoribus nouo quodam et inusitato dicendi modo dispensamus. Qua sensuum uerborumque noua, salubrique dulcedine illi, qui delicatius in Scripturis sunt enutriti, auidissime se reficiunt, quemadmodum illi, qui in regum curiis,  et regalibus quotidie ferculis uescuntur, recentem et opimam uenationem delectabiliter comedunt. In ceruis autem est timiditas, in capreis uelocitas, in bubalis fortitudo, in auibus uolatus eleuatio.

Ad mensam itaque Christi ceruos deferimus, dum loquimur de timore; capreas, dum loquimur de boni operis uelocitate; bubalos, dum loquimur de eiusdem operis fortitudine; aues, dum loquimur de contemplatione. Et notandum quod cum dixisset auium addidit altilium. Illa namque contemplatio coram Deo laudabilis est, quam non solum cognitio ueritatis sursum leuat, sed etiam amor uirtutis impinguat. Possumus totam hanc sententiam in alium sensum uertere, ut intelligamus per similam et farinam  doctrinam, que est in preceptis duum Testamentorum; per animalia domestica exempla sanctorum ex gentibus pro Christo peremptorum, ut sic habeamus duplicem escam, unam in preceptis, alteram in exemplis. Per boues autem intelligere possumus illos qui in ueteri Testamento bonis operibus exercendis fortiter insistebant; per arietes illos, qui sue fortitudinis cornibus hostes fortiter quatientes de suis finibus propellabant; per siluestria animalia accipere possumus illos, qui ex gentibus fideles sunt actiui; per aues, illos qui sunt contemplatiui. Nec solum sancti martyres exemplis suis nobis in esca salutis sunt, uerum et sancti confessores, et quilibet sancti suis exemplis uite cibum nobis conferunt, qui, licet ferro non occubuerint,  ieiuniis tamen, uigiliis et uariis laboribus carnem suam cum uitiis et concupiscentiis crucifixerunt. Non tantum autem escam habemus in preceptis et in exemplis, sed etiam in sacramentis, ex quibus quammaximum est sacramentum corporis et sanguinis Domini: ad quod uenerabiliter, et salubriter sumendum hodie conuenire debemus uniuersi. In cuius laudem beatus Gregorius in libro Iu Dialogorum  ita loquitur, dicens: »Quis fidelium habere dubium possit in ipsa immolationis hora ad sacerdotis uocem celos aperiri: in illo Iesu Christi mysterio angelorum choro adesse, summis ima sociari, terrena celestibus iungi, unumque ex uisibilibus et inuisibilibus fieri? Sed necesse est ut, cum hoc agimus, nosmetipsos in cordis contritione  mactemus.« Quia qui passionis Dominice mysteria celebramus, debemus imitari quod agimus. Quam autem sit salubre, quam necessarium, quam beatum corpus et sanguinem Christi sancte sumere, ipse per semetipsum dignatus est aperire, dicens: Nisi manducaueritis carnem Filii hominis, et biberitis eius sanguinem, non habebitis uitam in uobis. Qui manducat carnem meam, et bibit meum sanguinem, habet uitam eternam . Quam sit uero noxium indigne sumentibus Paulus demonstrat, ubi dicit: Quicunque manducauerit panem, uel biberit calicem Domini indigne, reus erit corporis et sanguinis Domini. Probet autem seipsum homo, et sic de pane illo edat, et de calice bibat. Qui enim  manducat, et bibit indigne, iudicium sibi manducat, et bibit non diiudicans corpus Domini . Non diiudicans, id est non discernens per uenerationem a ceteris cibis. Debuisset enim se probasse, et per penitentiam purgasse, uel certe abstinuisse. Hinc Paschasius in libro De corpore Domini dicit: »Quisquis uel membrum meritricis fit, uel per aliquod graue delictum membrum diaboli, hic utique elapsus de corpore Christi est, et idcirco non licet ei corpus Christi contingere. Quid ergo manducat et bibit peccator? Non utique sibi utiliter carnem et sanguinem, sed iudicium. Quare? Quia non se probat prius.«

Si quis ergo, lapsus de corpore Christi, factus membrum meretricis uel diaboli, presumpserit hoc  sacrosanctum corpus contingere, non dubium quin ob id iudicium excipiat, et cum Iuda culpe societur obnoxius, tam quia corruit, quam quia, in conscientia damnatus, ausus est, sine penitentia et correptionis uenia, sancta mysteria temerare. Alius ad communionem accessurus, dum altitudinem sacramenti non cogitat, ioco, ira, indignatione communionem non honorat, sed dedecorat. Alius cum reuerentia quidem se communicat, scilicet recedens diuturno cachinno, multiloquio, uaniloquio, turpiloquio, detractione, at ceteris uitiis sacram communionem inhonestat. De talibus dictum uidetur: Gratie fatuorum effundentur . Tales enim quidquid, legendo, psallendo, orando, uel alio quolibet modo boni hauriunt a mane usque ad uesperam,  non solum otio, sed et illicitis delectationibus uacando negligenter effundunt. Unde hoc sacrosanctum mysterium angelis etiam uenerandum, nostris temporibus tam magnum in contemptum uenisse cernitur, tanquam non sit Pater qui honorem Iesu Christi querat et iudicet. Et ita ueritas prostrata est ut, sicut in Daniele legitur: Abominationem in templo Dei fieri uideamus . ualde itaque contemptoribus tanti sacramenti diuina uindicta timenda est. Unde predictus Paschasius in predicto libro dicit quod ab angelis, qui ad hoc positi sunt, etiam nunc perimerentur quicunque uel semel indigne communicant, nisi bonitas Christi, cuius iudicio pendent omnia, gladium suspenderet, et temporalem mortem quibusdam, ut peniteant,  remoueret. uerum nos non solum auditu auris audiuimus, sed et oculis diuersis in codicibus legimus grauissimas et horrendas ultiones talibus presumptoribus sine dilatione diuinitus illatas. Dicit sanctus Gregorius Turonensis de quodam presbytero, »cui in Dominica solemnitate propter suam personam concessum fuerat ut missam celebraret: quod statim ut ad horam communicandi uenit, mox [epilepsia] comprehensus, corruit, spumans, sacramque particulam ab ore proiiciens; qui ipsa nocte, sicut plerique testati sunt, ebrius fuerat.« Item de quodam infami diacono dicit: quod »dum capsam cum corpore Domini deferret, de manibus eius elapsa est, et per erem super altare reuersa.« Sanctus uero  Hieronymus, in uitis Patrum, dicit de beato Eulogio: quod »cum uideret ex monachis quosdam immundos accedere ad communionem, retinuit eos, dicens: Tu hac nocte habuisti fornicationis desiderium. Tu uero dixisti in corde tuo: Nihil interest siue iustus siue peccator ad sacramentum accedit. Et alius dubitationem habuit in corde suo, dicens: Quid me sanctificare potest communio? Hos omnes remouebat a communione sacramenti, donec per penitentiam et lacrymas purificarentur.« Talia quoque scribit de sancto Macario, de sancto Piamone, et monachis eorum.

Hec, fratres, exempla diximus, quia in sancta Ecclesia sunt multi infirmi et imbecilles, et dormiunt multi! . Propterea ista scripsimus, quia  forsitan aliquis eorum hec lecturus est, qui se, auditis, de sua negligentia corriget. Absint autem a uobis hec pericula, absit et periculorum causa. uos enim non estis in tenebris, fratres, ut uos pericula ista comprehendant . Omnes enim filii lucis estis, et filii Dei. Non estis filii noctis, neque tenebrarum . Sed et nos speramus de uobis meliora, et uiciniora saluti, tametsi ita loquimur . Unde, karissimi nobis, istud mysterium cum humilitate et reuerentia frequentate, ad eius gloriam frequenter accedite, eius participes semper fieri diligite. Hoc est enim mysterium, quod specialiter in uiuentibus dolores internos mitigat, uulnera sanat, hostem expugnat, a malis liberat, in bonis adiuuat, confert gratiam, auget iustitiam, et in defunctis  culpam diluit, penam remittit, celum aperit, uitam tribuit. Quod nobis prestare dignetur iehsu Christus in secula seculorum. Amen.



SERMO XCu. De mensa propositionis ex libro Exodi ad laudem sacre Scripture.

Loquens Dominus Moysi de facienda mensa propositionis ait: Facies mensam de lignis setim, habentem duos cubitos longitudinis, et in latitudine cubitum, et in altitudine cubitum ac semissem, et inaurabis eam auro purissimo. Faciesque illi labium per circuitum: et ipsi labio coronam interrasilem altam quatuor digitis, et super illam alteram coronam aureolam. Quatuor quoque circulos aureos preparabis, et pones eos in quatuor angulis eiusdem mense per singulos  pedes. Subter coronam erunt circuli aurei, ut mittantur uectes per eos, et possit mensa portari. Ipsos quoque uectes facies de lignis setim, et circumdabis auro ad subuehendam mensam. Parabis et acetabula ac phialas, thuribula, et cyathos in quibus offerenda sunt libamina, ex auro purissimo Et pones super mensam panes propositionis in conspectu meo semper . Que est hec mensa, nisi sacra Scriptura. Que quoties ad bene uiuendum nos admonet, toties nobis uite panem prebet? Mensa de lignis setim facta legitur, et ueritas Scripture sacre nulla uetustate corrumpitur. Ad similitudinem quoque mense Scriptura sacra duos cubitos longitudinis habet, dum nos utramque partem fidei, et illam scilicet qua in  Creatorem, et illam qua in Redemptorem credimus docet. Habet cubitum ac semissem altitudinis, dum nos erudit que sit altitudo spei et initium contemplationis. Habet denique cubitum latitudinis, dum nos instruit que sit latitudo caritatis. Sic sacra Scriptura admodum mense habet longitudinem, altitudinem, latitudinem, dum nos perfecte docet fidem, et spem cum initio contemplationis, et caritatem. Spiritualis autem hec mensa per totum deaurata est, quia non solum miraculorum, uerum et sapientie celestis claritate tota refulget. Que habet labium, sanctorum uidelicet ora doctorum. Quod labium per circuitum ducitur, dum a sanctis doctoribus nichil uspiam inemendatum relinquitur. Quasi namque labium per circuitum mense sancti  doctores sunt, dum auctoritate Scripture undique malos a malo redarguunt, et ad meliora bonos erudiunt.

Due corone, que sequuntur, quarum una dicitur interrasilis, altera aureola, duo iustorum significant bona, unum in mundo, alterum in celo. Prima significat iustitiam, secunda remunerationem supernam; prima meritum, secunda premium; prima bonam conscientiam, secunda sequentem gloriam. Et utraque bona recte corone comparantur, tum quia perfecta sunt, tum quia coronam conferunt. Prima fore precipitur interrasilis, quia multiplex et uarius nunc est effectus bone operationis. Que est etiam quatuor digitorum, quia sanctorum iustitia, operante Spiritus sancti gratia, sustollitur exercitatione  quatuor principalium uirtutum. In digitis enim dona sancti Spiritus, in quaternario uirtutes quatuor, prudentia, fortitudo, iustitia, temperantia ligurantur. Que denique corona labio mense fuit iuncta, quia secundum doctorum hortamenta sanctorum consummatur iustitia. Super illam fuit corona aureola, quia iustitiam sequitur et excellit gloria superna. Que et aureola dicitur, ut per aurum fulgor contemplationis significetur. Et diligenter attendendum quod non aurea, sed aureola fuisse perhibetur, ut per diminutiuum modicum esse ad plenitudinem sequentis boni quidquid nunc de eodem bono per contemplationem percipitur, insinuetur. Magnum tamen est et inestimabile, quia, Scriptura teste, que sub ipso erant replebant templum . Et si que  sub ipso sunt replent templum, quis estimare queat qualia, quantaue sunt, que in ipso sunt, et que ipse sunt? Unde de illa mercede superna, que hic corona superior et aureola dicitur, scriptum est: Mensuram bonam, et confertam, et coagitatam, et supereffluentem dabunt in sinum uestrum . Huius mense, uel corone aureole principium a quibusdam in presenti iam per contemplationem cernitur et percipitur, et in futuro perficietur. cum non per speculum et in enigmate ipse Deus, qui est iustorum merces et corona, sed facie ad faciem uidebitur. Primo itaque loco ponitur mensa, secundo labium, tertio corona interrasilis, quarto corona aureola. Mensa, Scriptura; labium, doctorum hortamenta;  corona interrasilis, sanctorum iustitia; corona aureola, retributio superna.

Quatuor circuli sunt quatuor libri euangelici, qui bene uocantur circuli, quia perfecti: perfectam namque tradunt doctrinam de fide et operatione, de merito et premio. Qui et in quatuor angulis mense per singulos pedes ponuntur, dum eorum auctoritate et perfectione quatuor sensus Scripture roborantur, et ipsa Scriptura aptatur, ut per quatuor partes mundi in suis quatuor sensibus per predicationem euangelicam deferatur. Mensa quatuor pedes habet, quia uerba celestis oraculi uel historice, uel allegorice, uel tropologice, uel anagogice accipiuntur. Historia est, cum quomodo res secundum litteram uel facta uel dicta sit plano sermone refertur, sicut  populus ex Aegypto exiens saluatus dicitur per sanguinem agni, uel tabernaculum in deserto factum, Allegoria est, cum uerbis uel rebus mysticis presentia Christi et Ecclesie sacramenta signantur: uerbis, ita: Egredietur uirga de radice Iesse, et flos de radice eius ascendet . Quod est dicere Nascetur uirgo Maria de stirpe Dauid, et Christus de stirpe eius. Rebus, ut populus de Aegypto per sanguinem Agni saluatus, Ecclesiam significat Christi passione a damnatione diaboli liberatam. Tropologia, id est moralis locutio, ad correptionem et institutionem morum, apertis uel figuratis uerbis, respicit. Apertis, ita: Filioli, non diligamus uerbo neque lingua, sed opere et ueritate . Figuratis, ita: Omni tempore sint uestimenta tua  candida, et oleum de capite tuo non deficiat . Anagoge, id est ad superiora ducens, locutio est que de premiis futuris et de uita que est in celis, mysticis uel apertis uerbis, disputat. Apertis, sic: Beati mundo corde, quoniam ipsi Deum uidebunt ; mysticis, sic: Beati qui lauant stolas suas, ut sit potestas illis in ligno uite, et per portas intrent in ciuitatem, scilicet celestem . Quatuor ergo pedibus mense quatuor circuli apponuntur, ut inductis uectibus per eos mensa portetur, quia quatuor sensibus Scripture libri euangelici iunguntur, ut eorum auctoritate ipsa Scriptura circumquaque per doctores predicetur. Ipsi uero circuli sunt aurei; quia libri euangelici sapientia Dei, que Christus est, sunt preclari. Qui etiam circuli  subter coronam siue primam siue secundam sunt, quia ordine precedit doctrina euangelica, doctrinam sequitur iustitia, iustitiam gloria. uectes, quibus mensa portabatur, sunt predicatores, per quos sacra Scriptura predicatur. Qui de lignis setim sunt, quia iustum est, ut qui sanctitatem aliis predicant, ipsi sine corruptione uitiorum uiuant. Qui etiam deaurati, quia diuina sapientia fulgidi.

Parabis et acetabula ac phialas, thuribula et cyathos. uaria uasa, que fiunt ad offerenda libamina, uarie uerbi distinctiones sunt pro capacitate auditorum, quia non omnibus omnia conueniunt: aliter sapientes, aliter insipientes; aliter diuites, aliter pauperes; aliter sani, aliter infirmi; aliter senes, aliter  iuuenes; aliter uiri, aliter femine; aliter celibes, aliter coniugati; aliter prelati, aliter subditi docendi sunt. Acetabula significant doctrinam mordacem, phiale doctrinam uberem, thuribula orationem deuotam, cyathi scientiam angustam. Que uasa omnia ad mensam tabernaculi, et ad offerenda libamina pertinent. Quecunque enim diuersa pro diuersitate audientium dicuntur, in regula sacre Scripture inueniuntur, et ad offerenda Domino uota bonorum operum excitant corda audientium. Et pones super mensam panes propositionis in conspectu meo semper. Panes propositionis sunt uerba sapientie celestis. Que bene panes propositionis uocantur, quia semper debet patere cunctis fidelibus sermo salutis, nec unquam deesse oportet in Ecclesia  uerbum solatii, quod Dominus per predicatores ueritatis in mundo proponens in conspectu suo apparere, et usque in finem his qui esuriunt et sitiunt iustitiam, incessanter abundare uoluit. Mensa igitur Scriptura est; labium, doctorum ora; corona interrasilis, sanctorum iustitia; corona aureola superior, remuneratio superna; pedes mense, sensus Scripture; quatuor circuli, libri euangelici; uectes, predicatores; diuersitates uasorum, distinctiones uerborum, panes propositionis, uerba sapientie celestis. Hec mensa, fratres, omnibus est diuitiis cumulata, cunctis referta deliciis. Si uultis panes et pisces, accipite in ea panes quinque et pisces duos , uel certe panes septem et pisciculos paucos . Ex illis saturati sunt quinque millia hominum, et de fragmentis eorum  impleti duodecim cophini; ex istis saturati sunt quatuor hominum millia, et de reliquiis eorum implete septem sporte. Accipite itaque panes hos et illos, et pisces licet paucos, et scitote quod abundabit cibus et supererit. Si uultis carnes, accipite uitulum saginatum , tauros et altilia que uobis sunt occisa . Si uultis saporem accipite granum sinapis, quod quidem minimum est, sed iactum in terram crescit, et maius omnibus oleribus fit . Si uultis butyrum et mel, cum Emmanuele utrumque comedite, ut sciatis cum ipso malum reprobare, bonum eligere . Si uultis fructus diuersi generis, accipite omnia poma noua et uetera, que sponso sponsa seruauit, et de horto nucum comedite nuces . Si uultis  potum, accipite uinum electum, de quo scriptum est: Tu autem seruasti uinum bonum usque adhuc . Si uultis potum ampliorem, emittite absque ulla commutatione uinum et lac , et cum sponsa bibite uinum uestrum cum lacte uestro . Si uultis pigmenta nectarea, accipite consolationes Dei, que secundum multitudinem dolorum uestrorum in corde uestro letificabunt animas uestras . Si uultis aromata, accipite cyprum cum nardo, cum croco, fistulam et cinnamomum cum uniuersis lignis Libani, myrrham et alen cum uniuersis primis unguentis . Et quia periculosum est et turpe, si iuxta talem tantamque mensam fame moribundi marceamus, et  marcidi moriamur, comedamus, et bibamus, et inebriemur ex his que nunc apponuntur in hac mensa nobis per gratiam, ut hec postmodum perfectius possideamus per gloriam. Quod nobis prestare dignetur iehsu Christus. Amen.



SERMO XCuI. De quolibet sancto.

Myrrha, et gutta et casia a uestimentis tuis a domibus eburneis, ex quibus delectauerunt te filie regum in honore tuo. Astitit regina a dextris in uestita deaurato, circumdata uarietate . In his uerbis et singulorum fidelium sanctitatis exprimitur, et uniuersalis Ecclesie iustitia figuratur. In primo namque uersu uirtutes quorumlibet fidelium describuntur; in secundo totius Ecclesie iustitia declaratur.  Myrrha, et gutta, et casia. Myrrha ualde amara est, et per hoc significat mortificationem carnis, non quantum ad naturam, sed quantum ad culpam. Natura namque semper est nutrienda, culpa perimenda. Hec myrrha omnium electorum est: Qui enim Christi sunt, carnem suam crucifixerunt cum uitiis et concupiscentiis . uerum quia superius in hoc libello quodam in sermone de myrrha hac, et eius speciebus plurima diximus, idcirco paucioribus nunc contenti ad sequentia pertransimus. Gutta herba est, que inflaturas comprimit, et per hoc uirtutem humilitatis exprimit. Hec quam sit necessaria Dominus in Euangelio demonstrat, ubi dicit: Omnis, qui se humiliat, exaltabitur, et qui se exaltat, humiliabitur . Et item. Qui non  susceperit regnum Dei sicut paruulus, non intrabit in illud . Hanc Abraham uere habuit, cum ait: Loquar ad Dominum, cum sim puluis et cinis . Hanc et Iacob ueraciter habuit, dum ad Dominum loquens, dicit: Minor sum cunctis miserationibus tuis . Hanc angelus apostata, dum habere noluit, sicut fulgur de celo irrecuperabiliter cecidit. Hac progenies Ade quando in edificanda turre Babylonis caruit, confusionem labii meruit. Et sic in ceteris semper euenit, ut ante ruinam exaltetur spiritus, et ante gloriam humilietur . Casia, que et fistula dicitur, uentrem purgat et naturam de suis superfluis alleuat et per hoc uirtutem confessionis significat, que dum culpam mentis per oris ostium eliminat, ipsam mentem  peccati pondere exonerat. Per myrrham igitur intelligimus carnis mortificationem, per guttam mentis humiliationem, per casiam peccati confessionem. A uestimentis tuis. uestimenta corporis Christi, quod est Ecclesia, perfectiores sancti sunt, quibus sancta Ecclesia, ut homo uestibus, sic circumdatur et ornatur. Ex quibus uestibus siue sanctis, alii sunt coloris rubri, scilicet martyres suo sanguine rubricati; alii coloris hyacinthini et celestis, uidelicet confessores ad celestia contemplanda sublimiter eleuati; alii niuei, ut sunt uirgines; alii nigri, ut sunt humiles ex memoria peccatorum suorum sibi semper nigrescentes, alii uarii mistique coloris, ut illi qui sunt diuersarum uirtutum et bonorum operum participes. A domibus eburneis.  Per domos eburneas accipimus congregationes continentes et castas. Elephantes enim, quorum ossa ebur uocantur, animalia castissima sunt, auersi ceunt, non nisi semel pariunt, terre non accumbunt, trecentis annis uiuunt. Que cuncta iustis et castis animabus, si ea perspicere uelis, conueniunt. A domibus igitur eburneis sunt Christi uestimenta, et a uestimentis sunt myrrha, et gutta et casia, quia ex castis et continentibus congregationibus sunt quilibet fideles, et ex ipsis fidelibus sunt sancte uirtutes et uirtutum opiniones.

Ex quibus delectauerunt te filie regum in honore tuo. Reges prelati sunt sancti, qui alios uirtute discretionis regunt. Quorum filie sanctorum subiectorum  sunt anime, doctrina eorum enutrite et eorum exemplis adornate. Que propterea non filiorum, sed filiarum nomine designantur, ut earum magni fica deuotio significetur. Femineus namque sexus ualde deuotus est, et quo se ad amandum intorquet, mirabiliter feruet. uel certe filiarum, non filiorum nomine describuntur, ut, dum  ostenditur quantum illi perfectorum mirabilis iustitia placeat, melius exprimatur. Regum itaque filie Christum in honore delectant, dum subiectorum deuote multitudines eum sua bonitate delectabiliter honorant. Et hic delectabilis honor, siue hec honorabilis delectatio ex predictis uirtutibus procedit, et eum suauiter  reficit, dum ipsos subiectos per has uirtutes iuste uiuere, et aliis exempla iustitie prebere ceruit. Astitit regina a dextris tuis in uestitu deaurato circumdata uarietate. Sicut in precedenti uersu quorumlibet fidelium uirtutes et uirtutum opiniones insinuantur, sic in isto uniuersalis Ecclesie iustitia, et eiusdem iustitie uaria multiplicitas et multiplex uarietas designantur. Que uidelicet sancta Ecclesia regine rectissime comparatur, quia et celesti regi copulatur, et ab ipso sublimiter coronatur. Que stat per fidem, et astat per bonam intentionem. Falsi fideles, etsi stent ea que uera sunt recte credendo, non tamen astant bona que operantur recta intentione faciendo. De numero stantium et astantium Elias exstitit, qui ait: uiuit Dominus, in cuius conspectu  sto . Dum enim dixit sto, stare se perhibuit; dum uero dixit in cuius conspectu, diuine presentie per intentionem se non deesse declarauit. Astat autem sancta Ecclesia Deo nunc a dextris per iustitiam, ut in futuro a dextris assistere mereatur ad gloriam. Sic et reprobi nunc a sinistris sunt per culpam, a sinistris in fine statuendi ad penam.

In uestitu deaurato. Per uestitum intelligenda est iustitia, per deaurationem sapientia. Quidquid enim sancta Ecclesia uel in exercendis uirtutibus, uel exhibendis operibus bonis operatur, totum sapientie celestis fulgore decoratur. Imitatur etenim suum Creatorem secundum posse suum, qui omnia in sapientia fecit, et in uniuersitatis dispositione prima  lucem condidit, ac deinde cetera disposuit, et omnibus dispositis, uidit cuncta que fecerat, et erant ualde bona . Circumdata uarietate. Non est contenta sancta Ecclesia una uirtute, uel opere uno, sed multiplicitate uirtutum uult circumdari, uarietate bonorum operum uult ornari, secundum dispensationem multiformis gratie Dei . Ad hanc uarietatem pertinet illud beati Petri: Ministrate in fide uestra uirtutem, in uirtute autem scientiam, in scientia autem abstinentiam, in abstinentia autem patientiam, in patientia autem pietatem, in pietate autem amorem fraternitatis, in amore autem fraternitatis caritatem . Et illud beati Pauli: In omnibus exhibeamus nos sicut Dei ministros in multa  patientia, etc. . Intelligimus igitur per myrrham, guttam et casiam, fidelium uirtutes, per uestimenta ipsos fideles, per domos eburneas eorum castas congregationes, per reginam sanctam Ecclesiam, per uestitum deauratum eius iustitiam, per uarietatem eiusdem iustitie multiplicem differentiam. uirtutes itaque, et opera bona totis uiribus exerceamus, ut cum fidelibus omnibus, et sancta matre Ecclesia in celesti patria coronari mereamur. Quod nobis prestare dignetur iehsu Christus, etc.



SERMO XCuII. In festo sancti Ioannis Baptiste.

Si dormiatis inter medios cleros, penne columbe deargentate, et posteriora dorsi eius in pallore auri  . Sanctus Psalmographus in his sacris paucisque uerbis, que nobis per Spiritum sanctum canit, sanctorum meritum et uniuersalis Ecclesie scientiam premiumque spirituali significatione describit. Meritum namque designat ubi dicit: Si dormiatis inter medios cleros; scientiam sancte Ecclesie, ubi addit: penne columbe deargentate. Premium, ubi concludit: Posteriora dorsi eius in pallore auri. Si dormiatis inter medios cleros. Duo cleri prophete et apostoli. In quorum medio dormiunt qui, sacris eorum dictis hinc inde docti, in pace bone conuersationis ab inquietudine demonum liberi feliciter quiescunt. Inter medios enim cleros sunt quicunque inter prophetarum preconia, et apostolorum predicamenta sancte uiuunt. Qui et dormiunt,  dum, bonis operibus occupati, ab infestatione tentationum quieti sunt. De hoc felici sanctorum somno per Iacob sub Isachar nomine dicitur: Isachar asinus fortis, accubans inter terminos, uidit requiem quod esset bona et terram quod optima, et supposuit humerum suum ad portandum, factusque est tributis seruiens . Populus nempe iustorum asinus fortis est, quia pondus cuiuslibet tribulationis pacifice et fortiter sustinet. Inter terminos accubat, dum, per prophetas et apostolos eruditus, ex utrorumque doctrina bene operando pausat. Qui uidet requiem, interne scilicet contemplationis quod bona est, et terram superne beatitudinis quod optima, et utriusque captus amore, supponit humerum ad portandum quodlibet onus impositum. Qui et tributis  seruit, quia non solum sua, uerum et semetipsum pro bonis spiritalibus libenter tribuit.

Electorum itaque cetus inter medios cleros sicut dictum est dormit, et hac dormitatione celeste premium acquirit. Dormit et, ut ait Salomon, suauis est somnus eius .---Penne columbe eargentate. Columba, ut sepe dictum est, sancta Ecclesia est. Sancta nimirum Ecclesia, quemadmodum felle caret per caritatem, non uiuit de cadauere per mortuorum operum uitiationem, meliora grana eligit per maiorum preceptorum Dei exsecutionem, gemitum pro cantu habet per penitentiam, alienos sepe nutrit pullos per misericordiam, super aquas sedet ut umbram uenientis accipitris, id est diaboli,  preuideat sacram Scripturam legendo, in petris nidificat in secreta Christi sublimiter contemplatione quiescendo. Que duas alas habet per dilectionem Dei et proximi, a dextris dilectionem Dei, a sinistris dilectionem proximi. Ale uero dextre penne sunt distinctiones ille, quibus dicitur: Diliges Deum tuum ex toto corde tuo, et ex tota anima tua, et ex totis uiribus tuis, et ex tota mente tua . Sinistre uero ale penne sunt uotum, consilium, beneficium, quibus proximum diligere debemus sicut nosmetipsos. Penne autem iste deargentate sunt, quia in dilectione Dei et proximi tota lex pendet et prophete . Sane per argentum sacrum eloquium designatur, ut Psalmista testatur, dicens: Eloquia Domini eloquia  casta, argentum igne examinatum, probatum terre purgatum septuplum . Quando ergo sancti inter medios cleros dormiunt, penne columbe deargentate sunt, quia tunc sacra scientia in sancte Ecclesie uirtutibus adimpletur, dum sanctorum uniuersitas prophetica et apostolica precepta in fide et opere quiescendo pro uiribus exsequitur. Et posteriora dorsi eius in pallore auri. Posteriora dorsi sequentia premii. Que auro rectissime comparantur, quia sicut aurum cetera metalla transcendit, sic celeste premium omnia bona post se sui comparatione longe derelinquit. Beatus a utem Ioannes Baptista, cuius hodie solemnia celebramus, inter medios cleros, non solum uirtute, uerum et tempore dormiuit, quia non tantum sanctitate conuersationis,  sed etiam distinctione temporis, inter prophetas et apostolos exstitit. Lex enim et prophete usque ad Ioannem . Cuius sanctitatem, prout superna gratia donare dignabitur, imitemur, ut eius meritis et precibus ad superna gaudia peruenire mereamur. Quod nobis prestare dignetur iehsu Christus Dominus noster, qui est benedictus in secula. Amen.



SERMO XCuIII. In Ascensione Domini.

Confessio eius super celum et terram: et exaltauit cornu populi sui . Confessionum alia criminis, alia laudis. In hoc autem loco de sola laude intelligitur. Confessio namque Dei, id est laus Dei, super celum est per spiritus beatos, super terram  per homines iustos, et ita super celum et terram. Omne nimirum, quod creatum est, infra ipsum est. Sane quia superius tam de confessione criminis, quam de confessione laudis multa diximus, his relictis, ad cetera transimus. Et exaltauit cornu populi sui. Cornu populi Dominici Christus est. Cornu de carne procedit, sed carnem excedit. Sic Christus de carne uirginea processit, sed, culpam non habendo, carnem excessit. Huic sententie concinit illud Apostoli: Quod impossibile, inquit, erat legi, in quo infirmabatur per carnem, Deus Filium suum mittens in similitudinem carnis peccati de peccato damnauit peccatum in carne, ut iustificatio legis impleretur in nobis, qui non secundum carnem, sed secundum spiritum  ambulamus . In hoc enim cornu, quemadmodum carnem quodammodo transcendit, quod non in carne peccati, sed in similitudinem tantum carnis peccati uenit, cornu omni supereminet corpori, et Christus membrorum suorum uniuersitati. Unde et Zacarias, pater beati Ioannis Baptiste, de ipso patre ait: Benedictus Dominus Deus Isrel, quia uisitauit et fecit redemptionem plebi [plebis] sue; et erexit cornu salutis nobis in domo Dauid pueri sui . Cornu Christus, quia salutem mundo predicauit. Unde Apostolus: ueniens, inquit, euangelizauit pacem uobis qui longe fuistis, et pacem iis qui prope: quia per ipsum habemus accessum ambo in uno spiritu ad Patrem . Cornu populi Dei Christus, quoniam ipso absterret et fugat hostes de  finibus suis. Non dixit cornua, sed cornu, quia unus est magister noster Christus. De quo et Psalmista ait: Non est qui faciat bonum, non est usque ad unum , id est Christum. Sic Deus Abrahe per promissionem loquens, non ait in seminibus tuis, quasi in multis benedicentur omnes gentes, sed in semine tuo, uelut in uno, quod est Christus . Hoc cornu nostrum unicum et singulare hodierna die presertim exaltatum est, cum secundum hominem assumptum unigenitus Dei Filius celos omnes penetrauit, et summos celestium spirituum ordines transcendens, ad dexteram Patris consedit. Unde Apostolus: Humiliauit semetipsum factus obediens usque ad mortem, mortem autem crucis. Propter quod et Deus exaltauit eum, et dedit illi nomen, quod est  supra omne nomen, ut in nomine Iesu omne genu flectatur celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris . Hodie denique adimpleta est uisio Danielis, qua dicitur: Aspiciebam in uisione noctis, et ecce cum nubibus celi quasi Filius hominis ueniebat, et usque ad antiquum dierum peruenit, et in conspectu eius obtulerunt eum. Et dedit ei potestatem, et honorem et regnum, et omnes populi, tribus et lingue seruient ei. Potestas eius potestas eterna que non auferetur, et regnum eius quod non corrumpetur .

Habentes igitur Pontificem magnum, qui penetrauit celum, Iesum Filium Dei, teneamus confessionem  . Illam, inquam, confessionem, que est super celum et terram, que fit ad salutem, sicut scriptum est: Sacrificium laudis honorificabit me, et illic iter quo ostendam illi salutare Dei . Confiteamur super terram, cui super celum confitentur angeli, quia Deus, qui diues est in misericordia propter caritatem, qua dilexit nos, cum essemus mortui peccatis, conuiuificauit nos Christo, et conresuscitauit, et consedere fecit in celestibus in Christo Iesu . Spe enim salui facti sumus . uerum donec transeat spes et sequatur res, ascensiones in cordibus nostris disponamus in ualle lacrymarum, in loco quem posuimus . Ascensiones sunt uirtutes, uallis lacrymarum mundus. Locus quem posuimus modus uiuendi, quem  eligimus. Alii eligunt esse in agro, alii in molendino, alii in lecto. Nos ergo in loco quem posuimus, ascensiones in cordibus nostris disponamus, uel, secundum beatum Petrum, ministremus in fide nostra uirtutem, in uirtute autem scientiam, in scientia autem abstinentiam, in abstinentia autem patientiam, in patientia autem pietatem, in pietate autem amorem fraternitatis, in amore autem fraternitatis caritatem . Iste sunt enim ascensiones, quibus ascendunt tribus, tribus Domini ad confitendum nomini Domini . Qui autem gradum ascensionis huius ultimum, id est caritatem tenet, Deum possidet. Deus enim caritas est: et qui manet in caritate, in Deo manet, et Deus in eo . Primum uero ascensionis huius gradum fidem ipsam beatus Petrus  posuit, quia ipsa omnium prima est uirtutum, dum sine ipsa impossibile est placere Deo . Ultimum autem gradum posuit caritatem, que maior omnibus est. Unde Paulus, descriptis donis siue uirtutibus spiritalibus, de caritate subiunxit: Et adhuc excellentiorem uiam uobis demonstro. Si linguis hominum loquar et angelorum , etc. Et post pauca: Nunc autem manent tria hec: fides, spes, caritas. Maior autem horum est caritas .

Merito igitur beatus Petrus in scala uirtutum fidem primam, caritatem ultimam posuit, quia bonum in nobis fides inchoat, caritas consummat. In ceteris autem scale uirtutibus quascunque uideris superiores, si bene perpendis, uidebis potiores. Quis enim  dubitet amorem fraternitatis fortitudine meliorem? Quis ignoret pietatem scientia utiliorem? Quis nesciat patientiam abstinentia laudabiliorem? Aliter. Quemadmodum caritas amorem fraternitatis et alias omnes uirtutes bonitate transcendit, sic amor fraternitatis pietatem et reliquas sub se positas uirtutes excedit. Et sic de ceteris intelligendum est. Quemadmodum enim prior uirtus sequentem precedit ordine, sic quelibet sequens priorem in hac scala superat dignitate. Unde quanto quisque superius conscenderit, tanto firmius pedem ponit, quia tanto securius stat, quanto sublimiores uirtutes attingendo celestibus appropinquat. Ministrate in fide uirtutem, etc. Fides enim sine uirtute est impotens  et otiosa; uirtus sine scientia, indiscreta; scientia sine abstinentia, inflata; abstinentia sine patientia, iracunda; patientia sine pietate, inhumana; pietas sine amore fraternitatis, imperfecta. amor fraternitatis sine caritate, carnalis. Hec denique ascensionis scala octo uirtutibus distinguitur quia per ipsam ad octonarium beatitudinum pertingitur. Quarum unaqueque alii inseritur, ut per hoc earum concordia demonstretur, et ex ipsis unam et perfectam constare iustitiam, et ad unam perueniri posse gloriam ostendatur. Quam gloriam in hac mortali uita sicut est, nemo uidit unquam. Sicut enim beatus Gregorius dicit: »Quantalibet intentione mens humana tetenderit, etiam si iam phantasias imaginum corporalium a cogitatione compescat,  etsi iam omnes circumscriptos spiritus ab oculis cordis amoueat, adhuc tamen in carne mortali posita, uidere gloriam Dei non ualet, sicut est. Et quidquid de illa est, quod in mente resplendet, similitudo, et non ipsa est.« Unde propheta Ezechiel hoc, quod in spiritu uiderat describens, non ait: Hec uisio glorie Domini, sed hec uisio similitudinis glorie Domini . Mirabiliter tamen ipsa similitudinis uisio mentem letificat, quia que sub ipso sunt, repient templum. Que sub ipso namque sunt, templum replent, quia etiam ea que in similitudine glorie eius uidentur, humane menti mira gaudia prebent. Quam gloriam nobis prestare dignetur iehsu Christus. Amen.



SERMO XCIX. In festo sancti Augustini.


Eructauit cor meum uerbum bonum, dico ego opera mea regi. Lingua mea calamus scribe uelociter scribentis . Hec uerba, dilectissimi, que proposita sunt, prophetis, apostolis et omnibus ecclesiasticis doctoribus conueniunt, et uniuersis qui, Spiritu sancto regente, uerbum Dei proferunt. Quod dum ueraciter constet beato Augustino, cuius hodie solemnia colimus, hec conuenire non dubitamus. Eius enim reuera cor uerbum bonum eructauit, qui uerbum Dei usque ad ultimam egritudinem suam in sancta Ecclesia predicauit. Ipse opera sua regi dixit, quia non sibi, sed Christo ascripsit quod sancte uixit. Lingua eius calamus scribe uelociter scribentis exstitit, quia, Spiritu sancto docente et ducente,  uerbum Dei elegantissime dispensauit. Unde et de ipso in hac eius solemnitate canimus, quod prophetarum et apostolorum plenus spiritu, que predixerunt mystica, fecit nobis peruia, post quos secunda dispensandi uerbi Dei primus refulsit gratia. Encastum seu atramentum gratia est, cornu uero seu atramentarium Christus, pergamenum audientium corda. Quemadmodum autem scriptor calamo de atramento, quod est in cornu impleto, in pergameno quod uult scribit: sic Spiritus sancti gratia est, que in Christo, lingua doctoris adimpleta, corda nostra instruit. Et hoc esse uidetur quod Christus in Euangelio discipulis suis ait: Cum uenerit Spiritus ueritatis, docebit uos omnem ueritatem: non enim loquetur a semetipso, sed quecunque audiet  loquetur, et que uentura sunt annuntiabit uobis. Ille me clarificabit, quia de meo accipiet, et annuntiabit uobis . Spiritus enim sanctus sicut a seipso non est, sic a seipso non loquitur, sed a Patre et Filio, a quibus procedit. Et loquendo diuidit nobis gratiam, que in Christo est, prout uult. Nam de plenitudine Christi, in quo sunt omnes thesauri sapientie et scientie absconditi nos omnes accepimus . Corda quoque nostra, que pergameno figurari diximus, et in quibus spiritualis hec scriptura spiritualiter scribitur, ad modum materialis pergameni conficiuntur per amaram penitentiam, extenduntur per districtam abstinentiam, raduntur per totius carnalitatis abstractionem, et in quaternionem  formantur per firmam stabilitatem. Sicut enim omne rotundum uolubile est, sic omne quadratum stabile et firmum est. Puncta significant numerum, plumbum pondus, regula mensuram. Omnia namque fecit Deus in numero, pondere et mensura. Que scilicet numerus, pondus, et mensura licet a nobis nequeant comprehendi, Deo tamen incomprehensibilia non sunt. Huic autem spirituali numero ponderi et mensure, que spirituali pergameno consignamus, concordare uidetur illud Euangelii: Homo quidam peregre proficiscens uocauit seruos suos, et tradidit illis bona sua. Et uni dedit quinque talenta, alii autem duo, alii uero unum, unicuique autem secundum propriam uirtutem . Et item: Cui plus donatum est, plus exigetur ab eo  . Et Apostolus: Unicuique nostrum data est gratia secundum mensuram donationis Christi . Scriptura uero, que nostris cordibus inscribitur, ueritas est. De hac inscriptione Dominus per prophetam ait: Hoc autem testamentum, quod testabor ad illos post dies illos dicit Dominus . Dabo leges meas in cordibus eorum, et in mente eorum superscribam eas . Denique scriptorium, quod huic spirituali pergameno supponitur, ut in ipso pergameno ueritas scribatur, uidentur terrena subsidia. Unde sponsa in Canticis canticorum dicit: Leua eius sub capite meo, et dextera illius amplexabitur me . Per leuam bona corporaliaper dexteram bona spiritualia uolens intelligi. Ad hoc enim corpori apponuntur terrena, ut spiritus  facilius sustineat suscipere et peragere diuina. Spiritus sanctus ergo est scriba, calamus doctoris lingua, atramentum gratia, cornu Christus, pergamentum corda, ueritas Scriptura, scriptorium subsidia terrena. uideamus, dilectissimi, an corda nostra sint apta ueritati, ut in ipsis ueritas scribatur, an sint confecta amara compunctione, an tensa abstinentie rigore, an rasa totius carnalitatis abstractione, an in quaternionem formata firma stabilitate. Nam Dei tantum esse uidentur puncta, plumbum, regula, id est numerus, pondus, et mensura. uideamus itaque an sacra uerba, Spiritu sancto scriba, atramento gratia, calamo sancti Augustini lingua, nobis administrata, in nostris cordibus capiunt. Dicit autem sanctus Augustinus in Regula  nostra, imo Spiritus sanctus eius lingua gratia repleta: »Ante omnia diligatur Deus, deinde proximus.« Et in sequentibus de continentia, de obedientia, de communione, que in nostra professione specialiter continentur, plurima precepit. uideamus si hec uerba beati uiri in nobis conualuerunt. Quod si constiterit, Spiritum sanctum per linguam eius in nobis non dubitemus operatum. Non solum autem que in regula eius continentur, uerum et cetera que sacram Scripturam exponendo, tractando, exhortando scripsit; credendo, amando, operando teneamus, ut superna premia consequamur. Quod nobis prestare dignetur iehsu Christus, qui est, etc.



SERMO C. In festo sancte Crucis.


Cum accepisset iehsu acetum dixit, Consummatum est: et inclinato capite emisit spiritum . Hec uerba, karissimi, que proposuimus, breuia quidem, sed excellentissima sunt: quippe que nobis redemptionis nostre consummationem describunt. In morte itaque Christi consummata sunt omnia ueterum figurarum enigmata ipsam designantia, omnia prophetarum uaticinia ipsam prophetantia. Unde ipse Dominus ad Apostolos: Ecce ascendimus Ierosolymam, et consummabuntur omnia que scripta sunt per prophetas de Filio hominis . Consummatum est. In morte namque Christi secundum typicam significationem consummatum est  quod Deus de latere Ade dormientis formauit Euam, quoniam hoc significauit sanguine de latere Christi mortui fluente sanctam Ecclesiam redimendam. Consummatum est quod Cain Abel fratrem suum per inuidiam interfecit, quoniam hoc signum fuit quod populus Iudaicus Christum per inuidiam Pilato ad crucifigendum tradidit. Consummatum est secundum mysticam significationem quod Abraham Isaac filium suum super aram, strue lignorum supposita, ad offerendum Deo posuit, quoniam hoc figurauit: quod genus humanum Christum secundum carnem de se natum in cruce obtulit. Consummatum est secundum eamdem significationem quod Deus in agni paschalis occisione filios Isrel de seruitute Aegyptiorum liberauit, quoniam hoc quod spiritales  Isrelite morte Christi de iugo demonum eriperentur insinuauit. Consummatum est, quod Moyses aquas amaras ligno dulcorauit, et aquas de petra produxit, quoniam hoc pretendit, quod Christus amaritudine sue mortis legis austeritatem in dulcedinem nobis conuertit, et de se, qui uera petra est, fluenta spiritalia nobis emanare fecit. Consummatum est quod hircus emissarius peccata populi in desertum portauit, quoniam hoc, quod Christus peccata nostra tolleret, typus exstitit. Consummatum est, quod mulier Sareptana duo ligna collegit, quoniam expressit quod gentilitas fidem passionis Christi postmodum recepit. Consummatum est quod Raphel angelus in nuptiis Tobie demonem felle piscis extricatum ligauit, quoniam hoc innuit  quod Christus, felle potatus et morte amaricatus, diabolum superauit. Consummata sunt et uaticinia prophetarum. Consummatum est quod Moyses ait: Maledictus qui pendet in ligno . Hinc et Apostolus dicit: Quod Christus pro nobis factus est maledictum . Consummatum est quod Dauid ait: Dederunt in escam meam fel, et in siti mea potauerunt me aceto . Consummatum est et uaticinium Isaie, quod dicit: Propter scelus populi mei percussi eum . Et item: Oblatus est quia ipse uoluit . Multa sunt consummata, fratres, figurarum enigmata, et prophetarum preconia mortem Christi figurantia et precinentia. uerum cuncta quis dinumeret et expediat? Consummatum  igitur est. Quidquid enim ante mortem Christi oportebat fieri, in morte Christi consummatum est.

Mors itaque Christi perfecta nobis est uite restauratio, mors Christi diuina nobis reconciliatio, mors Christi ablatio culpe, mors Christi collatio iustitie, mors Christi nobis obseratio inferni, mors Christi reseratio celi, mors Christi destructio pene, mors Christi recuperatio glorie. Ergo consummatum est. Consummatum est quidquid pertinet ad consumptionem mali. Consummatum est quidquid pertinet ad consummationem boni. Consummatum quod Simeon iustus predixit. Consummatum est, quod Caiphas, licet reprobus, prophetauit. Consummatum est quod detestandus Iudas Phariseis  spopondit. Consummatum est quod Pilatus, iniustus iudex, iniuste fieri iudicauit. Consummatum est quod Iudeus infelix optauit ad suam perniciem. Consummatum est quod Deus prouidit ad nostram utilitatem. Consummata est lex. Consummata est prophetia. Consummata est annuntiatio angelica. Consummatum est quod iusti sperauerunt in mundo. Consummatum est quod postea prestolati sunt in inferno. Consummatum est quod sancte uiuendo meruerunt possidere celum. Ergo consummatum est. Consummata autem per gratiam in nobis iustitia, per iustitiam consummanda est gloria. Iustitia consummata est effectu, gloria in nobis consummanda est causa. Omnes enim in Christum uere credentes effectu iam sunt iusti, causa beati, effectu  tandem beatificandi. De qua causa beatitudinis Paulus sic de Christo loquens: Consummatus, inquit, factus est omnibus obtemperantibus sibi, causa salutis eterne . Si enim, sicut alibi dicit, spiritus eius, qui suscitauit Iesum a mortuis, habitat in uobis, qui suscitauit Iesum Christum a mortuis, uiuificauit et mortalia corpora nostra, propter inhabitantem spiritum eius in nobis .

Bene ergo dicitur quod iehsu, cum accepisset acetum, dixit: Consummatum est, et inclinato capite, emisit spiritum. Gustus aceti significat acerbitatem mortis, inclinatio capitis dignationem humilitatis, emissio uero spiritus consummatio est humane redemptionis. In morte igitur Christi consummata sunt omnia, dum in presenti consummatur iustitia, et in  futuro consummabitur gloria. Quando? Cum corruptibile hoc induerit incorruptionem, et mortale hoc induerit immortalitatem . Cum enim Christus apparuerit uita uestra, tunc et uos apparebitis cum ipso in gloria . uerum, karissimi, quoniam passionem Christi redemptionem generis humani sufficienter describere ac digne laudare non possumus, ad nosmetipsos stylum uertamus, et utrum Christi uestigia pro nostro modulo mala tolerando, sequamur uideamus. Et quoniam hodierna die solemnia sancte crucis celebramus, et Dominice passionis reminiscimur, iustum uidetur, ut de patientia nos inuicem moneamus. Si enim compatimur, et conregnabimus; et si socii passionum  fuerimus, erimus simul et consolationum . Quod sponsa diligenter attendens, dicit: Fasciculus, myrrhe dilectus meus mihi; inter ubera mea commorabitur . Contendamus igitur per angustam portam intrare, per arctam et arduam uiam conscendere, quia non est alibi aditus ad iustitiam, nec conscensus ad gloriam. Hoc iam centesimo, karissimi, nobis sermone in hoc libello consummato,  libellum ipsum hoc sermone consummandum censemus. Studeamus itaque, que in hoc sermone uel libello scripta sunt, credendo, sperando, amando consummare, ut ad supernam gloriam mereamur peruenire. Quod nobis prestare dignetur iehsu Christus Dominus noster, qui est Deus benedictus in seculorum secula. Amen.





DE ASSUMPTIONE BEATAE MARIAE SERMO In quo fere exponuntur que ex Canticis canticorum deprompta, in eiusdem Assumptionis decantari solent officio.



PROLOGUS.

 Accipe, carissime frater, munusculum sponsionis mee, et n eo quidquid preterquam decet inueneris, tuum puta, qui me cegisti. Illud eulogium: »Tota pulchra es, amica mea ,« quod in laudem matris et uirginis de Canticis canticorum sumptum canit Ecclesia, compendiosa tibi expositione reserari flagitasti: illa uel maxime, ut tuipse mihi confessus es, causa adductus, quod monasterium tuum in honorem eiusdem uirginis consecratum est; et idcirco omnino decens est eos qui speciali titulo illius insignes sunt, singulari quoque deuotione carissimos inueniri. His quidem uerbis ego acquiescens expositionem, idcirco non indignam puto, quod exposita  a pristina tamen auctoritate non recedant; et caritas eius in cuius laudem dicuntur, nos urgeat, maximum esse debere quidquid ei fuerit acceptum. Et hoc ipsum prius a me factum est in alio quodam cantico, quod similiter compulsus sum a quodam fratre secundum eumdem modum compilatum explanare. In quo tametsi nostra expositio uerba prime auctoritatis et ordinem uerborum aliquoties mutauerit, a sensu tamen auctoritatis prime non recessit. In eiusmodi autem expositionibus, fraterne caritati libenter obtemperans, licet forte minus grauitatis habere uideantur, nequaquam tamen arguendum me puto, cum non multum interesse existimem quacunque occasione, salua duntaxat ueritate, fraterne edificationi consulam.



SERMO DE ASSUMPTIONE B. uIRGINIS.


 Tota pulchra es, amica mea, et macula non est in te . uerba ista, karissimi, nobis omnibus nota sunt, et magna cum dulcedine omnibus notificata sunt: que et propriam habent qua delectant dulcedinem, et ex eius cui cantantur dulcedine ampliorem capiunt suauitatem. Ipsa enim tota dulcis est et tota suauis, unice pulchra et singulariter speciosa. Propter hoc tam speciose uirginis preconium pulchrum esse necesse est, in quo laudatur dilecte pulchritudo, et commendatur pulchre dilectio. Ipse sponsus uirginis, ipse preconium dicit uirginitatis, a quo laudari tanto maius est,  quanto eum in laude cuiusquam falli minus quam possibile est. Auctor pulchritudinis, et iudex ueritatis, ipse speciem commendat et approbat caritatem. Ipse se amare fatetur, quam fecit amabilem, et amari se gloriatur ab ea cui dedit dilectionem. O res mira! Ipse filius matris et sponsus uirginis, integritatis auctor et fructus fecunditatis. Ipse dilectam laudat, speciosam commendat, amicam inuitat. Tota pulchra es, amica mea. O admirabilis amator! o singularis doctor! Quid dicis? Ipsa est genitrix tua, ipsa amica tua. Et quomodo amica tua? Num genitricem ipsam credimus tuam amicam?  aut quomodo? Certe amica est tua, et genitrix tua. Amica tua quod intacta, genitrix tua quod fecunda. Tu siquidem integritatis filius, et fecunditatis amicus, matrem habes uirginem, et amicam, prole letantem. Prius te genuit amica tua, mater et uirgo Maria. Postea de te genita est amica tua, mater et uirgo Ecclesia. In carnem ueniens factus es filius sponse tue matris et uirginis corpore. In carne moriens factus es genitor sponse tue, uirginis fide. Nascendo de sponsa tua accepisti substantiam infirmitatis, moriendo sponse tue dedisti sacramenta incorruptionis: utrobique dilector mirabilis, utrobique amator singularis. Sponsam tuam dilexisti, ut in ea nascereris, et sponsam tuam dilexisti, ut pro ea morereris. Et una est sponsa tua,  una est amica tua, una est columba tua, perfecta tua; una est matri sue, una electa genitrici sue . uoca ergo sponsam tuam, inuita amicam tuam. uoca formosus pulchram, speciosus decoram, dilectus unicam. Lauda pulchritudinem eius, ne pertimescat ad pulchrum accedere; dic formositatem eius, ne se trepidet formosissimo sociare; dic qualiter prior ad eam uenisti, diligens et dilectionem querens, ut ipsa ad te uenire properet diligens et dilectionem reddens. Dic ergo, dilector, dic dilecte tue speciem suam, dic dilectionem tuam, ut dilecta diligentem diligat, ut concupiscat amplius diligi, et properet citius sociari. Dic ergo, dic: Tota pulchra es, amica mea. Quid ergo speciosa dubitas? Quid cunctaris?

 Ostende faciem tuam . Egredere, ut speciosum uideas, et uidearis speciosa. Quid moras nectis? desideras pulchrum uidere; sed forte pauescis uel in modico non pulchra uideri, et ideo forte exire metuis, manifestari trepidas, presentari erubescis. Tolle timorem, aufer formidinem. Ego, inquit dilectus, te uideo, qui uoco te: presentem habeo, qui te inuito ut uenias. Non enim te uoco, ut incipiam uidere te, sed ut me tibi manifeste uidendum prebeam. Ergo ne timeas, uel mihi uocanti crede de te, quia nequaquam uocarem, si preparatam non cernerem, si minus dignam uiderem. Mundam uoco, sinceram inuito, totam pulchram desidero: Tota pulchra es, amica mea! O qualis societas. Totus pulcher totam pulchram sibi sociat. Tota pulchra  es, amica mea. Ego totus pulcher, et tu tota pulchra. Ego per naturam, et tu per gratiam. Ego totus pulcher, quia omne quod pulchrum est in me est. Tu tota pulchra, quia nichil, quod turpe est, in te est. Tota pulchra es, amica mea, et macula non est in te. Tota pulchra res. Pulchra in corpore, pulchra in mente. In corpore pulchram te facit integritas uirginitatis, in mente pulchram exhibet uirtus humilitatis. Tota ergo pulchra es, corpore niuea, mente sincera. Tota pulchra es: nichil enim in te pulchritudo reliquit quod non possideat; totum decor obtinet, formositas tenet, regit honestas. Tota pulchra es, amica mea, et macula non est in te. O uirginitas humilis et humilitas uirginalis! quomodo  in unum conuenistis? quomodo in una societate estis, ut tale ac tantum miraculum efficeretis? Quid fecistis? Sic sublimastis humilem, sic fecundastis uirginem, ut uirgo pariat Dei Filium, et humilis habeat sponsum Deum. Nec alia talem decebat, nec alius talis tali inueniri poterat. O digna digni, formosa pulchri, munda incorrupti, excelsa Altissimi, mater Dei, sponsa Regis eterni! Quam pulchra es, et quam suauis es, quam scrutator renum probat, quam inspector cordium laudat, quam diligit auctor pulchritudinis, cui testimonium perhibet magister ueritatis. Ausculta ergo uocem eius, inclina aurem tuam ad uerba illius. Ipse est qui loquitur, ipse est qui auditur, ipse te inuitat, ipse te audire desiderat, ipse dicit: Tota pulchra es, amica mea, et macula  non est in te. Exalta et iucundare, gaude incomparabiliter, letare singulariter. Responde gratulabunda uocanti, propera uenire, festina occurrere, accipere regnum sponsi, possidere hereditatem filii. Ne ultra desiderium amantis differas, ne dilatione exspectantem et cupientem affligas. Attende qua suauitate inuitat te, et intelliges qua caritate exspectat te.

Tunc postquam dixerat nullam in ea maculam inueniri, mundam et sinceram et ab omni, quod displicere poterat, alienam, ne forte adhuc ista laus minus animaret timidam, minus accenderet uerecundam, adiecit insuper et prosecutus est, ostendens non solum immunem et liberam esse a malo, sed inneffabilibus bonis plenam, et omnium  perfectione uirtutum refertam, dicens: O formosa mea! o dilecta mea! o columba mea! Amica mea gratanter amplector, iucunde intueor, quod nullam in te maculam uideo, quod totam te pulchram aspicio, sed multo amplius ineffabiliter me delectat, quod totam te dulcedine plenam inuenio. Fauus distillans labia tua, mel et lac sub lingua tua, et odor unguentorum tuorum super omnia aromata . Labia tua, lingua tua, unguenta tua, omnia dulcia, omnia suauia, omnia laude digna. Labia tua, lingua tua, unguenta tua. Tria commendantur, labia, lingua, unguenta. In labiis osculum, in lingua alloquium, in unguentis odor atque fragantia Tota ergo Trinitas uenit ad uirginem. Susceperat enim in labiis ab ore Patris osculum. Susceperat in  lingua Patris uerbum. Susceperat in unguentis, Patris et uerbi Spiritum. Inde labia tua, lingua tua, unguenta tua. Fauus distillans labia tua, mel et lac sub lingua tua, et odor unguentorum tuorum super omnia aromata. Fauus distillans labia tua. Et plenitudinem, et suauitatem habent labia tua. Ideo fauus distillans labia tua: nam pressa emittunt dulcedinem. Propterea ergo fauus distillans labia tua. Omnia ad similitudinem dicta sunt: fauus distillans labia tua. Fauus mel et ceram habet. Mel diuinitas est, cera humanitas. Fauus uerbum caro factum est in uirgine: ergo fauus distillans labia tua. In te diuina et humana natura soluta ueteri discordia ad perfectam plenitudinem, et eternam unionem pacis osculo  coniuncte. In te diuinitas humanitati se infudit. Unde uera humanitate, et perfecta diuinitate a te Deus et homo Christus exiuit. Ergo, fauus distillans labia tua. Ego, inquit, noui quod predico: expertus sum, quod laudo. Fauus distillans labia tua. Ego deuinctus tibi caritate osculo oris mei labia tua pressi, simulque dulcedinem infudi, et a dulci dulcedinem expressi. ualde enim expressi, et ualde impressi, quia plene infudi, et perfecte sociaui. ualde ergo impressi dulcedinem, et uere expressi suauitatem, quando meum tuo in te sociaui, et per tuum a te cum meo pariter et tuo exiui. Mea diuinitas mel erat, et tua humanitas cera erat, et inde meipsum fauum feci, et factus sum. Et ecce fauus distillans labia tua. Quod enim impressum est in te,  assumptum est de te, et ipsum factura est dulcedine plenum in me. Modo ergo sum quod sum, et sum quod factus sum. Quod factus sum, modo sum: quod autem sum, semper sum, tamen utrumque uere sum, et quod factus sum, et quod sum; alterum ex te, alterum ante te. Fauus distillans labia tua. O quam dulcis et suauis es! que sola digna eras, ut superne dulcedinis osculum, in tuo conceptu susciperes, et totius mundi suauitatem in partu stillares.

Fauus distillans labia tua, mel et lac sub lingua tua. Quid est mel et lac sub lingua tua? Hoc est uerbum Patris sub carne tua. Quare ergo sub lingua tua? Quia uerbum, ideo sub lingua. Mel et lac  sub lingua tua. Non supra linguam, sed sub lingua, quia uerbum absconditum est, et ideo mel et lac sub lingua tua. Mel et lac sub lingua tua. Sub lingua tua, sub carne tua. Sub lingua tua, quia uerbum: sub lingua tua, quia absconditum. Mel et lac, Deus et homo. Mel diuinitas, lac humanitas. Mel de rore celi uenit, quia diuina natura supra omnia est. Lac de carne exprimitur, quia humanitas deorsum assumpta est. De carne caro. Ideo lac, non caro sub lingua tua, quia lac de carne, non caro; sed de carne caro, et tantum caro: non prima caro, sed de prima carne secunda caro: de carne ueteri noua caro, de carne purganda hostia caro. Ideo mel et lac sub lingua tua, quia in tua carne Deus homo, et sub tua carne Deus et homo unus iehsu Christus.  Fauus distillans labia tua, mel et lac sub lingua tua. Odor unguentorum tuorum super omnia aromata. Nam ipse dicit: Spiritus meus super mel dulcis . Ipse in te singulariter requieuit, que pre ceteris omnibus gratia plena mater facta est Filii, et templum Spiritus sancti. Propterea unguentorum tuorum odor super omnia aromata, quia omnem gratiam uincit tua sublimitas, omnem perfectionem superat tua dignitas. Tu singulariter electa, tu ineffabiliter sublimata, nulla tibi in gratia similis esse potuit, per quam gratia uenit super omnes filios hominum. Aue, inquit, gratia plena. Spiritus sanctus superueniet in te et uirtus Altissimi obumbrabit tibi . Ergo super omnem gratiam, gratia tua; super omne meritum, excellentia tua,  eminentior cunctis, sanctior uniuersis. Nemo ut tu gratia plenus fuit, que sola sine exemplo mater uirgo genuisti, castitatis lilium seruasti cum fructu fecunditatis. Ergo Spiritus sanctus in tua humilitate singulariter requieuit, qui in tua uirginitate miraculum nulli comparabile fecit. Idcirco odor unguentorum tuorum super omnia aromata. Fauus distillans labia tua, mel et lac sub lingua tua, odor unguentorum tuorum super omnia aromata. Tu ad iucunditatem unguenta accepisti, unguenta ad speciem, unguenta ad odorem. Antiqua illa Maria nominis tantum, non lepre te reliquit heredem, que nec maculam, nec rugam habuisti, quam unguenta tergerent: sed unguenta accepisti, ut speciem et formam tuam gratius commendarent. Ergo odor  unguentorum tuorum super omnia aromata. Alii unguuntur ad curationem, alii unguuntur ad stabilitatem, omnes unguenta ad necessitatem accipimus. Tu, filia delicata, et omni gratia plena, carissima in deliciis tuis uncta es ad gloriam decoris tui, et in signum dilectionis. Unctum paritura, et tu quoque uncta es, ut ipsum in te unguentum prius excellenter effunderet, quod postmodum in utero tuo, singulariter acciperet. Ipse etiam supra te, pre cunctis participibus suis accepit plenitudinem, tu post ipsum pre cunctis suauitatem. Propterea igitur odor unguentorum tuorum super omnia aromata.

Iam enim hiems transiit, imber abiit et recessit.  Flores apparuerunt in terra nostra, uinee florentes odorem dederunt, et uox turturis audita est in terra nostra . O mira decentia! tali talia preparantur. Tota pulchra es, amica mea, et macula non est in te. Fauus distillans labia tua, mel et lac sub lingua tua, odor unguentorum tuorum super omnia aromata. Si talis est, et in tantum laudata est, cui hoc non poterat satis esse ad commendationem; sed restabat edicere et hoc, ut sciret ad quam patriam uocaretur, et a quo exsilio educeretur. Propterea utrumque commemoratum est, et totum ordine factum est dilecte pulchritudo, triste exsilium, et dulcis patria. Solida laus est que a semetipsa initium capit. Sua etenim quemque uerius commendant. Ideo primum laudatur ipsa, deinde laudantur, et que eius sunt, et  totum hoc ad incitamentum amoris fit. Aduersa quoque commemorantur, ut ardentis desiderium ad effectum festinet, et properet inde exire, ubi tristitia sedet, ubi luctus commoratur, et miseria regnat. Hoc totum exsilium est. Deinde patriam suam laudat, et dicit que gaudia, que delicie, quante iucunditates et amenitates ibi sunt. Et in his omnibus, flores apparuerunt, uinee florentes odorem dederunt, uox turturis audita est in terra nostra. Amoris plena sunt omnia, et omnia amorem resonant: flores, odor, canticum. Nihil hic est quod animum non subeat, quod cor non penetret, et quod affectum non transligat. In ipso auditu inardescit mens, flagrat desiderium, et concupiscentias suas animus ipse non capit. Neque enim sine delectatione audiri potest quod  tanta dulcedine plenum est. Et qui id sibi non audit sibi non diligit. Multos enim ad se conuertit, quos non trahit post se, et qui omnes ad habendum diligunt, non omnes diligunt ad sequendum. Dilecta autem uocatur ut ueniat, quoniam qui non uenit, non peruenit. Et ideo narratur ut audiat, inuitatur ut ueniat, et ueniens perueniat et apprehendat. Hiems, inquit, transiit; imber abiit et recessit. Hoc de exsilio est. De patria autem: Flores apparuerunt in terra nostra, uinee florentes odorem dederunt, uox turturis audita est in terra nostra. O anima misera, que hoc diligis, et hoc non diligis! Quecunque es, misera es, que hoc diligis quod tam fugiendum est, quod et si non fugiatur, ipsum tamen permansurum non est. Si uero hoc non diligis quod tam diligendum est,  uiuens in temetipsa, mortua es, quia non uiuit in te, sine quo tu uiuere non potes. Ergo hiems transiit, imber abiit et recessit. Flores apparuerunt in terra nostra, uinee florentes odorem dederunt. uox turturis audita est in terra. Nota sunt, que referuntur, sed propter que referuntur, nota non sunt. Rerum uisibilium species, quas sensus hominis nouit, et ipse iucunde sunt, et suaues hominibus; ipse ad similitudinem proponuntur, ut ex eis cogitet homo que non nouit, et omnia: que in similitudine currunt, hiems transiit, imber abiit, et recessit.

En, anima, age quod uis; siue diligis, siue non diligis, mundus transit, et concupiscentia eius. Transeunt omnia que temporaliter diligis: ante te transit quod diligis, nouissime transis quoque tu, ac pertransis  ipsa que diligis. Cur ergo diligatur quod transit, quod diligendum non erat, etiamsi transitorium non erat? Nam cum staret nocuit, cum pertransiret decepit. In altero crudele, in altero fallax. Audi ergo potius unde gaudeas, quia hiems transiit, imber abiit et recessit. Quid est hiems? Nonne uita mortalis hiems est, quam corruptionis sue torpor astringit, et ignorantie caligo obnubilat? Ad agendum enim bonum pigra est, et ad perspiciendum nubila. Et ubi est imber? Nam gelu interius astringit, imber extrinsecus irruens dissoluit. Ergo imber est in iis, que preter ingenitam occupationem quotidie molesta ingruunt, quibus foris uita mortalis atteritur, cum dira intus mortalitatis necessitate astricta teneatur.  Hiems ergo transiit, imber abiit, et recessit. O felix illa anima, que audire habet: hiems transiit! Nam hiems semper quidem transit, sed non omnes digni sunt hoc audire, nisi quibus transit priusquam transeat, id est a quibus contemnitur, priusquam superetur. Istis enim hiems grauis est, et estas in desiderio. Isti ergo merentur soli audire. hiems transiit, ut in eius transitu, consolatione accepta, gaudeant, quia in eius statu prius afflicti suspirabant. O felix hora, et tempus pre cunctis desiderabile! quando ille sponsus celestis dilectam suam post longa desideria de mundi carcere egredientem obuius excipit, et blanda charam consolatione ad se inuitat, dicens: Egredere cum iucunditate, electa inter filias, nec tibi durum uideatur  carnis corruptibilis indumentum morte deponere, que et uiuens sciris carnis corruptionem non amasse. Nihil trepides uel expauescas, euadis exsilium, de erumna liberaris. Non erunt ultra dolor et gemitus, quoniam hec priora transierunt. Iam enim hiems transiit, imber abiit et recessit. Deinceps ergo corpus, quod corrumpitur, non aggrauabit animam: nec terrena inhabitatio sensum deprimet multa cogitantem . Hec est enim hiems, que transit, cuius torpor grauis et gelu, triste austro spirante iam soluitur, et caligo tenebrosa, orto sole iustitie, dissipatur. Iam ergo hiems transiit, imber abiit et recessit. Propterea enim, quia transiit hiems, ideo imber abiit et recessit. Nam post carnis ergastulum, mundi euadis exsilium, nec mala aduersitatis ultra  iam metuis, que lege mortalitatis soluta carnis corruptione non teneris. Ergo hiems transiit, imber abiit et recessit. Nisi in te fuisset mortalitas, nichil contra te ualuisset aduersitas, et idcirco cum morte carnis mortalitatis corruptionem exuis, totum deinceps mundum, et mundi mala aduersantia secura contemnis. Et ideo quia hiems transiit, imber abiit et recessit. .

Flores apparuerunt, uinee autem florentes odorem dederunt, et uox turturis audita est in terra nostra. Quid uult dicere, Flores apparuerunt in terra nostra? Qui sunt flores isti, et que sunt uinee? et uox turturis, que est? et terra eius, ubi est? Ne forte contingat nobis sicut Iudeis, qui dixerunt: Hunc nescimus  unde sit . Nam si scimus unde sit nouimus terram eius, et scimus qui sunt flores isti et que sunt uinee, et qualis sit odor uinearum florentium. Postremo et turturem nouimus, et uocem eius qualis sit. Omnia scimus, si scimus unde sit. Et utinam non auditu solo sciamus unde sit, ne forte famam tantum audierimus, et non sciamus ueritatem. Hoc enim parum est famam audisse de illo Hoc perditio potuit et mors, et de hoc solo gloriantur. Non enim ultra eis conceditur. Ergo oportet ut non solum fama, sed experientia de illo nos doceat. ut gustemus, et uideamus quoniam suauis est Dominus, et unctio eius doceat nos de omnibus. Si ergo unctio eius in nobis est, scimus eum unde est, et  scimus terram eius, et nunc poterimus prudenter solutionem reddere de floribus, et de odore uinearum, et de uoce turturis. Iam enim hiems transiit, et imber abiit et recessit. Flores apparuerunt, uinee florentes odorem dederunt, et uox turturis, audita in terra nostra. Post tristia leta succedunt. Ubi transit quod doluit, succedit quod delectat, flores apparuerunt in terra nostra. Magna causa nobis imminet loqui de floribus et de uineis, et de uoce turturis. Nam de hieme, et imbribus, et tempestatibus, et uentis multa nouimus et satis euidenter dicta, nec opus est, ut modo dicantur plura, quoniam in presenti satis dicta sunt. Tamen interim quantum ad contextum attinet lectionis, uidentur hec dicta ad superiora referri, ut hoc quod dicit flores apparuerunt,  respondeat ad hoc quod dixerat hiems transiit; hoc uero quod dicit uinee florentes odorem dederunt, ad id quod dixerat imber abiit et recessit. Quia igitur hiems transiit, flores apparuerunt; et quia imber abiit et recessit, uinee florentes odorem dederunt. Hiems transiit, flores apparuerunt. Nam ubi gelu brume uerno calore liquatum soluitur, continuo terra, radiis tepentibus tacta, se ad partum aperit. Tunc et germina et flores prodeunt, et induitur rursum tellus decore suo. Ergo hiems transiit, et flores apparuerunt in terra. Nam quia imber abiit et recessit, continuo uinee florentes odorem dederunt. Nam imbres inimici sunt floribus, et uehementissimi imbres flores uinearum excutiunt, et ideo quia imber abiit et recessit, uinee florentes odorem dederunt.

 Mox ergo floribus uernantibus et uineis odorem suum spargentibus, turtur dedit uocem suam, et impletum est gaudium, et ait: uox turturis audita est in terra nostra, flores apparuerunt in terra nostra, uinee florentes odorem dederunt. uox turturis audita est in terra nostra. Terra, inquit, nostra, non mea, sed nostra, ut eam communicaret nobiscum. Si ergo terra nostra est, ubi flores apparuerunt, et ubi uinee florentes odorem dederunt, et ubi audita est uox turturis, exsilium hic est, ubi in terra deserta, inuia et inaquosa, in terra aliena cantare non possumus canticum Domini sed: Super flumina Babylonis sedimus et fleuimus, dum recordaremur tui, Sion. In salicibus in medio eius suspendimus organa nostra  . Nusquam hic flores sunt, uel uinee florentes, sed salices steriles habentes folia, et fructum non habentes. Neque hic uox turturis auditur, sed suspendimus organa nostra, et non ualemus cantare canticum Domini in terra aliena. Ergo ibi terra nostra est, hic exsilium nostrum. Ad illam fuimus creati, ad hanc expulsi. Hic peregrinamur, illuc redituri. Illinc exeuntes, huc uenimus. Hinc exeuntes, illuc redimus. Propter hoc postquam hiems transiit, imber abiit et recessit, statim flores apparuerunt in terra nostra, uinee florentes odorem dederunt, et uox turturis audita est in terra nostra. Ubi ista subtracta sunt, continuo sine mora illa apparere ceperunt. Postquam horum concussio  a nobis transiit, statim odor illorum ad nos peruenit. Cum horum gemitus conticuit, continuo illorum concentus auribus nostris insonuit, et uox turturis audita est. Et uidetur magna quedam gaudia hic commendare in floribus, et odore et cantico. Nam hec tria solum commemorata sunt: flores, et odor et canticum. Et scimus quod flores ad speciem pertinent, odor ad fragrantiam, canticum ad iucunditatem. Species autem ad uisum refertur, fragrantia ad olfactum, melos ad auditum. Quare ergo hi soli pre cunctis sensibus electi sunt, et nominati? Nam habent singuli uoluptates suas, et poterant interna gaudia etiam gustu designari, sicut scriptum est: Gustate, et uidete quoniam suauis Dominus . Et iterum: Satiabor cum apparuerit gloria  tua . Et: Torrente uoluptatis tue potabis eos, Domine . Sed qui iam gustat, fruitur, et peruenit ad finem desideriorum suorum; hic autem oportuit quedam primordia uite perennis significari, quando adhuc non sunt consummata omnia. Siquidem adhuc sponsa in exitu est, et inuitatur ut ueniat. Et ipsa iam egrediebatur tabernaculum carnis sue, et se conuerterat ut ueniret. Ibi reuelati sunt oculi eius. Et ecce de longe quasi terram, quasi patriam, quasi regionem amenam usque adhuc inuisibilem, sed usque adhuc uisis omnibus pulchriorem, plenam decore, et iucunditate refertam, cuius aspectus desideria eterna. Illic omnia, que in hoc seculo pulchra uisa sunt, siue que iam preterierunt, siue que nunc sunt, siue que futura sunt, incorrupta  fulgent, et multo ampliori decore quam credita fuerint inestimabiliter ostenduntur. In hunc ergo sponsa intuitum toto desiderio defixa, et se colligens ad se, concupiuit plenius scire unde tam mira subito fulsisset pulchritudo.

Cumque in hanc tota intentione ferueret, et iam se non caperet pre gaudio, ecce odor suauissimus illapsus est, et cantica quedam dulcia sunt audita, et cuncta mira preter solitum. Ideo flores commemorantur, et odor, et canticum, et in omnibus dulcedo illa bonorum inuisibilium et iucunditas designatur, et dicitur: Flores apparuerunt, et uinee odorem dederunt, et uox turturis audita est. Et omnia hec in uno sunt, et omnia unum sunt, flores, odor, et canticum. Flores etenim sunt, quia monstrant speciem;  odor est, quia fundit suauitatem; canticum est, quia sonat dulcedinem. Totum est, et hoc totum est, sed adhuc de longe. Quidquid ibi uidetur, pulchrum est, suaue est, iucundum est; sed quasi adhuc de longe est. Ideo adhuc gustu non percipitur, neque tactu attrectatur, sed tanquam eminus constitutum auditur, odoratur, et cernitur. Et tamen mire etiam sic reficit, et trahit post se animam in concupiscentias sempiternas. Ideo ait: Trahe me; post te curremus in odorem unguentorum tuorum . Et uox dilecti mei. Anima mea liquefacta est, ut dilectus locutus est . Pulcher es, dilecte mi, et decorus, et totus desiderabilis: caput tuum, capilli tui, oculi tui, labia tua. Fuge, dilecte mi, fuge, similis esto, dilecte  mi, capree, hinnuloque ceruorum super montes aromatum . Flores ergo apparuerunt in terra nostra. uinee florentes odorem dederunt, et uox turturis audita est in terra nostra. Aeterna itaque gaudia floribus, et odore, et cantico designantur. Et diximus, quod idcirco de gustu tacitum est, quoniam uoluit demonstrare, quod de longe adhuc erant, et necdum ad ea sponsa peruenerat, sed inuitabatur ut ueniret, et demonstrata sunt ei ut uideret et concupisceret et properaret. Ideo conuenienter designata sunt gaudia illa floribus, odore et cantico. Omnia enim hec de longe reficiunt, et delectant eminus constituta.

Multa autem sunt, que super his adhuc dici habuissent. Sed nos inopes sumus, et coarctamur  scientia et sermone, nec sufficere possumus rebus tam immensis, et a nostra uirtute tam sublimibus. Tamen non est tacendum illud quod se adhuc suggerit et offert manifestationi. Cum enim sint quinque sensus corporei, duo, id est tactus et gustus, magis sordibus appropinquant, et subiacent atramini, unde nec sinceram refectionem habere ualent, sed que purgatione egeat et defecatione. Tres uero reliqui meram trahunt dulcedinem, et suas delicias magis ad iucunditatem animi conuertunt, non enim ad necessitatem reficiunt, sed ad delectationem. Magna itaque rerum similitudo est, nec poterant inuisibilia signis euidentioribus declarari. Sicut enim oculus rerum specie sine coinquinatione pascitur, et sicut auris uocum suauitate sine corruptione delectatur,  sic, gaudia illa eterna suauitatem infundunt, et corruptionem non adducunt. Semper reficiunt, et nunquam deficiunt. Pascunt, et perseuerant integra, ad fouendum se exhibent, et permanent incorrupta. Propterea flores apparuerunt, in terra nostra, uinee florentes odorem dederunt, et uox turturis audita est in terra nostra. Flores apparuerunt. Quales flores? Sicut lilia, sicut rose, sicut uiole: et non est flos, qui non habeat propriam speciem et pulchritudinem singularem. Omnis pulchritudo ibi est, ubi summa pulchritudo est. Unum bonum est, et omne bonum in illo bono est. Si flores nominas, si fructus nominas, totum ibi est. Nam et arbor est, et lignum uite est, quoniam de ipsa Sapientia dictum est: Lignum uite est iis qui apprehenderint eam; et  qui possederint eam, beati . Lignum autem uite plantatum est secus decursus aquarum, et fructum suum dabit in tempore suo; folium eius non defluet unquam . uide quod nichil ibi deest. Omnia ibi sunt. Florem habet, folia habet, fructum habet, nec folia deesse poterunt, quia et umbra ibi est, non tamen ad obscuritatem, sed ad refrigerium. Ipsa sponsa umbram ibi esse testatur: Sub umbra illius, quem desideraueram sedi: et fructus eius dulcis gutturi meo . Quid ergo illic querere possis, quod non inuenias? Solum quod non est, ibi non est. Omnia enim per ipsum facta sunt, et sine ipso factum est nichil. Et quod factum est, in ipso uita erat . Quoniam ex ipso, et per ipsum,  et in ipso sunt omnia . Et cum quid in eo uideri incipit, non in eo esse incipit, quando uideri incipit, quia quod ibi est, semper est, et semper totum ibi. Audi adhuc Sapientiam enumerantem iucunditates et delicias suas; Ego, inquit, quasi uitis fructificaui suauitatem odoris, et flores mei fructus honoris et pulchritudinis [honestatis]. Quasi cedrus exaltata sum in Libano, quasi cypressus in monte Sion, quasi palma in Cades, quasi oliua in campis, et quasi platanus iuxta aquam in plateis .

Sed ne forte affluentia ista obliuionem nobis inducat, et, relictis floribus, arbores numeremus. Arboribus enim aliquid rigoris et duritiei inesse uidetur. Nos uero incipientes et teneri, mollibus blandisque opus habemus; idcirco rursum ad flores  conuertimur. Flores, inquit, apparuerunt in terra nostra . Contemplatione ergo eterne sapientie agitur, cuius aspectus desiderabilis omni iucunditate, et decore plenus trahit concupiscentias sempiternas. Ideo flores apparuerunt in terra nostra. Qui per me introierit, dixit Sapientia, ingredietur et egredietur, et pascua inueniet . Ergo intus pascua est, et ipsa est terra, in qua flores apparuerunt, cuius uiror perpetuus nunquam marcescit, de quo dictum est: Super omne pulchrum uiride . Quanta enim putas pulchritudo in contemplatione eterne Sapientie est, ubi rerum omnium species sine defectu uigent, sine transitu permanent, sine corruptione consistunt, sine mutabilitate eterne sunt? Si tam pulchrum est  quod uere pulchrum non est, quid est quod uere pulchrum est? Ergo flores apparuerunt in terra nostra. Necdum fructus apparuerunt, qui reseruantur in posterum; sed nunc interim flores apparuerunt, ut aspectum demulceant et desiderium accendant, quia hoc opus modo est, dum nondum peruenit quo inuitatur ut ueniat. Propterea flores apparuerunt in terra nostra. In qua terra est? Ubi est terra ista? Nec in celo, nec in terra est terra ista? quia et celum et terra est terra ista. Terra est quia nutrit et portat; celum est, quia protegit et illuminat. Terra ista in nobis est, et continet totum mundum. Tamen intus est, et non uidetur nisi ab iis qui intus sunt. Inuisibilis est enim terra ista, sed iis tantum qui tantum uisibilia uident. Ista est terra, ubi lumen  lucet quod impiorum oculi uidere non possunt. Ipsa est terra, in qua flores apparuerunt, quia flores apparuerunt in terra nostra, uinee florentes odorem dederunt. Ecce appropinquauit regnum celorum . uinee florentes odorem dederunt. Prius apparuit modo, iam ecce sentitur. Ecce odor ad nos usque peruenit. uinee florentes odorem dederunt. Primum flores uidimus, et non ibi erant flores uinearum; sed tamen flores apparuerunt in terra nostra. Nunc autem uinee flores odorem dederunt. Illic iucunditas, hic utilitas. Illic delectatio, hic refectio. Illic species ad iucunditatem apparuit; nunc autem et ipse odor et ipsa dulcedo ad suauitatem et sanitatem sese infundit. Paulatim appropinquat,  et magis semper ac magis crescit, et in perceptione dulcedo, et in clarificatione cognitio: et tamen nondum ad gustum peruentum est. Nondum poculum illud inebrians ab ubertate domus eius de torrente uoluptatis propinatur. Nam et sponsa adhuc foris stat, et habet adhuc introduci in cellam uinariam, et idcirco de his in huiusmodi adhuc omnino tacetur tantummodo uinee florentes odorem dederunt. Adhuc ergo flos, nondum botrus. Nusquam adhuc torcularia nominantur, nec musta feruent in ollis, ut uinum nouum mittatur in utres nouos, quia magna sunt ista, et sequentis epuli deliciis reseruata. Modo tantum uinee florentes odorem dederunt. Tantum uineas audiuimus, et sensimus odorem.

 Et uinee inquit florentes odorem dederunt . Non ergo omnimodo relicti sumus, et nos spem habemus, et currimus donec perueniamus. uinee enim florentes odorem dederunt. Spes nobis data est future ebrietatis, et ipsa spes suam interim habet refectionem, ut possimus sustinere, ne deficiamus in uia. Nam uinee florentes odorem dederunt. In flore spes, in odore refectio, et ideo uinee florentes odorem dederunt. Et currimus, et sequimur, et festinamus inebriari, et cum peruenerimus, iam uinee mature erunt et uina torculata, et introibimus in cellam uinariam, et tunc deinceps de odore uinearum florentium nulla fiet retardatio. Nam hec omnia interim nunc ad inchoationem sunt et ad promissionem, et cum uenerit quod perfectum est,  euacuabitur quod ex parte est . Modo ergo uinee florentes odorem dederunt. Res mira, ibi mature sunt, et incipiunt hic pro modo nostro uelut flores habere nondum maturos botros. Nec nobis ideo tardandum est si modo florent uinee, quasi tempus uindemiarum preueniamus, si curramus et ideo sensim ambulare uelimus, quoniam multum adhuc supersit a flore usque ad botros maturos. Non sunt uinee ille sicut quas nouimus, cetere uinee iste. In te enim est quando maturescant. Nam tibi florere incipiunt, et tibi maturescunt. Sibi enim semper mature sunt; et tibi mature esse incipiunt, cum tu eis ceperis esse maturus. Si tardant, propter te tardant. Nam sibi festinant quantum uis. Idcirco ne timeas, sed festina tu. Et si iam  odorem percepisti florentium, propera fructum carpere maturum. Audisti enim quid sponse dictum est. Quod enim illi dictum est, tibi dictum est; si tamen tu fueris ut unus de sponsi amicis, uel una de sponse adolescentulis. Omnes enim isti ad unum inuitantur conuiuium: nec poterit uel ut sponsus sine amicis conuiuari, uel ut sponsa sine adolescentulis suis. Audi ergo tibi quod dictum est illi, quia quod dictum est illi, cum illa dictum est itidem tibi: Surge, inquit, propera, amica mea, quia hiems transiit, imber abiit et recessit: et iam flores apparuerunt in terra nostra. uinee florentes odorem dederunt.

Et nouissime adiunxit, quasi unicum aliquid et singulare commendans: uox turturis audita est in terra nostra . Quid nunc dicere poterimus  nos de uoce turturis? Et tamen ne forte in mentem ueniat, uel super cor ascendat, quia turtur gemitum habet pro cantu, planctum hic significari, non canticum: non ista modo recipimus in nostris gaudiis. Nam uox turturis amori canit et dilectioni, et habet singularem dilectionem turtur cui canit, uel presenti gaudium, uel absenti affectum. Igitur uox turturis tota de amore, et non nouit aliud preter amorem turtur. Et illi singularis amor est qui soli non adiungit alterum; et eternus, qui nec primo secundum. Ergo uox turturis amori cantat, et amoris  canticum est uox turturis. Et ardent corda ad uocem turturis, et uox turturi audita est. Que est ergo uox turturis, de qua dicitur: Et uox turturis audita est? Et quid sonat uox turturis? Significationem habet uox turturis? quid dicit? Unum est, quod sonat uox turturis; et semper illud sonat, et resonat, et non fastidit unquam. Nunquam turtur uocem suam uariat, nunquam canticum suum mutat; semper idem canit, quia semper idem diligit. Ergo uox turturis audita est in terra nostra. O uox turturis, quam dulcis es! Et quis dignus erit audire uocem turturis? In solitudine canit turtur, et semper turtur solitudinem diligit, quia singularem dilectionem querit. Non audietur in plateis uox eius, neque foris clamorem suum proferet. Intus resonat, intrinsecus  canit; et non possunt audire turturem, nisi qui intus sunt. Qui elongant in solitudine, qui secretum inhabitant, qui in silentio requiescunt, isti sunt, qui uocem turturis audiunt. In horrore uisionis nocturne, quando sopor solet occupare homines, tunc aperit corda uirorum, et uocem eius audiunt. Ibi uerbum absconditum et secretum reuelat amicis, et ipsi uenas susurri eius percipiunt, et secretum suum custodiunt, et ipse ablactat et educit in solitudine sponsam, et dulcibus alloquiis uocat, et monet, ut egrediatur, ut ibi loquatur ad cor eius, et det illi intelligere caritatem.

O speciosa inter filias! audisti uocem turturis, audisti et intellexisti! Intus loquebatur, et tu intus eras, et ideo audisti, et intellexisti, et dixisti: uox  dilecti mei . Intellexisti enim, quia uox dilecti erat, et de dilectione erat, quia et audisti et intellexisti, ideo et tu dilexisti et dixisti: uox dilecti mei. Intellexisti, et dixisti. Non enim intellexisses, nisi dilexisses, quia dilectionis uerbum erat, et non poterat nisi a diligente intelligi. Dilectus loquebatur, et dilecte loquebatur, et dilectio commendabatur. Quia ergo uocem dilecti audisti, et dilectionem intellexisti, ne differas ultra, ne amplius moram facias. Surge uelociter, aperi pessulum ostii tui, et egredere ad illum, ut uideas faciem eius; et si fugerit, tu sequere super montes aromatum . Secura enim curris, quia uenis de Libano, quia candida uenis et munda. uenis casta et immaculata, ideo secura curris de Libano super montes  aromatum . De merito castitatis ad premium beatitudinis, ideo de Libano super montes aromatum. Ibi exspectat te, qui natus est ex te, illuc precessit te. Illic est filius tuus ille, et dilectus tuus; ille, qui uocat te, qui inuitat te, qui uenientem de Libano precedit te, et exspectat te super montes aromatum. Ibi flores apparuerunt, uinee florentes odorem dederunt. Ibi uox turturis audita est in terra nostra: surge, propera amica mea, et ueni de Libano, ueni, coronaberis .




uolume back matter






INDEX RERUM ANALYTICUS.



 A
    Absalon significans Iudeos, et Dauid significans Christum patientem, 1077 et seqq. Absalonis cesaries, 714.
    Abscondens frumenta maledicitur, 686.
    Absimarus seu Tiberius imperator, 272.
    Abstinentie gradus tres, 548.
    Accessus episcopi triplex ad ostium in dedicatione basilice, 384.
    Accingi, precingi, succingi quid sit, 781 et seqq.
    Accipitris natura et species, 21. Domestici curatio, in leua gestatio, 22. Pertica super quam stat, 22. Lorum pedum eius, 23.
    Adamas et eius uirtus, et quid moraliter referat, 78, 79 et seq.
    Adherere Deo et ponere spem in eo semper bonum esse, 622.
    Adorare in atrio Domini quid sit, 722.
    Adulatio perniciosa, 686.
    Aduentus Christi triplex, 655 et seq. Aduentus Dei triplex, 849, 852. Aduentus Domini sermo, 911.
    Aduersitati tria opponenda, 862.
    Aedificantes tres super fundamentum fidei, et tria edificata, 758.
    Aegypti regnum et reges, 232, 233. Item post Alexandrum Magnum, 234
    Aelius Adrianus imperator, et ea que gessit, 247, 248. Aelius Pertinax, 249.
    Aenygma Samsonis, 713.
    Aetates hominis sex; earum uocabula et descriptio, 132, 133 et seqq.
    Africa et partes eius, 212.
    Agones fidelium quatuor, 681.
    Agricutura et partes eius, 201.
    Agricultura spiritua is et eius instrumenta, 930, 931.
    Ale columbe et corui, 788. Ale Dei sub quibus protegamur que sint, 600.
    Alba sacerdotis quid sit; et que per eam signantur, 403.
    Alexander Mammea imperator, 250.
    Alleluia cur non cantetur ad missam in diebus ieiunii, 454, 455. Alleluia cur in Septuagesima omittatur, 877, 878. Alleluia et Pneumatum in missa significatio, 422.
    Alphabetum in pauimento duplex scriptum in consecratione Ecclesie quid significet, 385.
    Altare eneum et super ipsum oblata, 643. Altare ex lapidibus, et in eis Deuteronomium scriptum, 636. Altaris consecratio, et que in ea fiunt, 386, 387, et seq. Altari exterioris significatio, 427, 428. Interioris, 428, 429.
    Ambulantes, stantes et declinantes in uia Domini qui sint, 628.
    Amictus sacerdotalis, id est superhumerale, 403.
    Amor Dei uita cordis, 563 et seqq. Amor duplex et superedificatio, 495. Amorem in Deum profiteri, ut augeatur, et eius cause, 176, 177.
    Anastasius Arthemius imperator, 273. Anastasius imperator, 265.
    Anima cur sit similitudine Dei predita, et quantam ex ea fiduciam capere ualeat, et de amoris eius in Deum meritis et premiis, 179, 180 et seq. Anima excitatur ad amandum Christum et ad se confirmandam illi per amorem; 182, 183. Anima fidelis, et de ea sermo, 936. Anima obediens et sermo de ea, 1063 et seqq. Anima rationalis qualiter Deum esse trinum deprehendit, et quomodo pre se Trinitatem ferat, 377, 378 et seqq. Anima sponsa Christi, 849. Anime contemplatiue silentium, 812. Anime essentia et forma, 561. Anime fidelis desponsatio moraliter, 919. Anime in celum recepte felicitas, 174 et seq. Anime ratio et sensualitas, 572 et seq. Anime refectio trina, 587. Anime sensus duplex, intelligentia et sapientia, 559. Anime status triplex, 798. Animarum status triplex, 841, 842. Animale quod fuit in Christo, an rationale, 311. Animalium nomina, species et proprietates in genere, 88.
    Animus bonus hortus uoluptatis, 506.
    Anno nouo sermo, 926. Item, 1126. Annus benignitatis Dei quid sit, 1126 et seqq.
    Annuntiatio et Incarnatio uerbi, 699, 700 et seqq.
     Anseris natura moraliter, 46.
    Antiphonarum usus unde initium duxerit, 412.
    Antonius Pius imperator et ab eo gesta, 248 et seq.
    Antula et eius natura, 57, 58.
    Apes et earum natura, et ab eis moralitas, 97, 98 et seq.
    Apostolis de quibusdam sermo, 1039 et seqq. Apostolorum candor, 915, 916. Apostolorum in festiuitate sermo, 914 et seqq.
    Apparitio Christi duobus discipulis in uia Emmaus, 532 Apparitiones Christi uarie, 899, 900.
    Aqua, sal et cinis commista in dedicatione ecclesie quid significent, 386.
    Aqua triplex de Christo profluens, 893.
    Aquarum diuisio mystica, 743.
    Aquile natura et eius significatio, 53 et seqq.
    Aquilo et auster quid, 20.
    Arbor paradisi, 785 et seqq. Arboris Indice natura, 99, 100. Arborum diuersa genera et nature, 111, 112 et seqq.
    Arca Ne et de ea sermo, moraliter, 1089 et seqq.
    Arcadius et Honorius principes, et sub eorum imperio gesta, 261, 262.
    Ardee natura, et quid representet, 47.
    Argiuorum regnum et reges, 235.
    Arithmetica quid sit, 198.
    Arma fidelium tria, 805, 863. Arma sapientie et scutum patientie, 608.
    Armatura quid sit, 200.
    Artes quomodo legende, et artium inuentores, 202 et seq.
    Ascensiones cordis ad Deum, 669 et seq. Ascensionis in festo sermo, 1200 et seqq.
    Asia et partes eius, 209 et seqq. Asie regnum et reges, 232.
    Aspidochelone, bellua aquatica, eius natura et significatio moralis, 82, 83.
    Aspirationum origo duplex, 491.
    Aspis et eius natura, 76.
    Assyriorum regnum et reges, 227.
    Astronomia et astrologia, 199.
    Atheniensium regnum et reges, 235.
    Auditor uerbi diuini triplex, 842.
    Augustini S. in festo sermo, 949 et seqq., 1203 et seqq
    Aurelius Antoninus Bassianus, 250.
    Aurelius Commodus et eius gesta, 249.
    Aurelius, uel Aurelianus, Tacitus et Florianus imperatores, et ab eis gesta, 252.
    Aurum, thus et myrrha oblata, 659, 660.
    Auium in genere natura, 94.

B
    Babylon, id est secularis conuersatio et septem peccata fugienda, 994 et seqq. Babylonie reges, 237.
    Baptisma triplex, 804. Baptismatis sacramentum consequentia, 633. Baptismi sacramentum et illud concernentia, quare sit primum, quare et quando institutum, 388. Quando ad illud ceperunt obligari homines, quid distet inter Ioannis et Christi baptisma, que forma utriusque; utrum post datum preceptum de baptismo aliquis possit saluari sine eo, 389. An ualeat uerbis rustice prolatis; cur in aqua tantum fiat, 390. Baptismus cur celebretur in uigilia Pentecostes, 455.
    Basis triplex in Scriptura, 713.
    Beatitudines octo describuntur, 960 et seqq.
    Bellum et pax triplex, 661.
    Benedictio ante lectionem petenda, 875. Benedictio triplex, 678, 679. Benedictionis quam fecit Balaam in populum Isrel sermones sex, quorum primus incipit, 1136; secundus, 1139; tertius, 1142; quartus, 1146; quintus, 1149; sextus, 1153.
    Beneficium Dei in nos quadruplex, 732.
    Bestie que culpam non habent, quare crucientur, 550, 551.
    Bona hominis hic tria, 662. Bona quatuor quibus consolatur homo, 623. Bona tria primordialia et duo externa homini data, 194. Bonum et iucundum simul quod sit, 632.  Bonum hominis in sensu non est, 481. Bonum quadrupliciter dici, 804. Bonum summum hominis, 582.
    Bonasi natura, 84.
    Bonis celestibus perfrui quid sit, et que ea sint bona, 517, 176.
    Bos et asinus, scilicet stolidus et rusticus, cum ceciderint subleuandi, 673. Bos, iuuencus et taurus, 89, 90.
    Bubonis natura moraliter, 45.
    Butyrum et mel comedet, 675.

C
    Cecitas iniquorum, 705.
    Caius Caligula imperator, et eius gesta, 242, 243.
    Caladrius auis et eius significatio, 48.
    Cameli natura, 90.
    Campanarum significatio, 875.
    Candelabrum quod sit ecclesia, et eius lucerna Gregorius, 1156 et seqq.
    Canes et eorum natura moraliter, 65, 66, 86, 87.
    Canonis totius sententie summa, 425 et seqq. Canonis misse expositio, in tres actiones diuiditur, 430. Prima actio et eius oratio, 430, 431. Actio secunda et eius oratio, 431, 432. Actio tertia et oratio pro defunctis, 432, 433. Canonis ordo primus, 459, 460, 461. Secundus, 461 et seq. Tertius, 462. Quartus, 463, 464. Quintus, 465. Sextus, 465, 466 Septimus, 467, 468. Et tres Sanctorum ordines positorum in canone, 469, 470.
    Cantica fidelium quatuor, 740. Cantica letitie cur in aduentu Domini taceantur, 441. Cur in festo Innocentium, 442. Canticum nouum et canticum uetus cantare quid sit, 926, 927.
    Capri natura moraliter, 63.
    Caro et sanguis Christi utrum tantum sumatur, an totus Christus, 363. Quid post sumptionem de iis fiat, 364, 365.
    Carolus Magnus Francorum rex, fit Romanorum imperator, eius imperium, opera insignia, religio, liberi, obitus, 280, 281, 282.
    Caroli Simplicis Francorum regis successores, 284.
    Carus Narbonensis et Numerianus, 252.
    Castelli etymologia, 767.
    Castor, eius natura et significatio moralis, 61.
    Castra tria, 847.
    Casula uel planeta, et eius significatio, 404.
    Cathedre pestilentie fabrica, et ea que eam concernunt, 589.
    Cedri Libani confracte in bono religioso moraliter, 722.
    Cella triplex in quam introducimur, 674. Cella uinaria per allegoriam accepta pro Ecclesia, 1019 et seqq.
    Cereus et que in eo sunt mystice, 873. Cereus in nocte paschali, et nouus ignis in eo quid significet, 451, 452.
    Cerue natura mystice, 574 et seq.
    Cerui et eorum natura et significatio, 64. Cerui proprietates imitande, 724, 725.
    Chananeorum status triplex, 636, 637.
    Charadrii natura, 77.
    Charitas, fides et spes, 488. Charitatis libertas et seruitus, 560. Charitatis laus et latitudo, 184. Charitatis perfectio duplex, 556.
    Chirothece episcopales et earum significatio, 406.
    Christi attributa, 803. Christum que ad nos traxerint, 651. Christus a uariis uarie queritur, 484. Christus aliquid est in eo quod homo, 295 et seq. Christus an dici possit creatura, 302, 303 et seq. Christus cur candelabro comparatur, 704. Christus et Henoch an sint homines, 309. Christus et ros et pluuia, 716. Christus ouis et pastor bonus, 532 et seq. Christus per Dauid in Golie cede et strage figuratus, 694, 695. Christus quomodo ieiunauit, comedit, fleuit, si non est aliquid constans ex corpore et anima. Et quomodo sensibilis fuit, 308, 309. Christus quomodo dixit Pater meus, 519. Christus se hominibus in humanitate exhibuit quia in diuinitate comprehendi non poterat, 519.
    Christiano tria agenda, 803.
    Cibus triplex Isrelitis datus, 634.
    Ciconie natura moraliter, 43.
    Cinctoria hominum tria, 761, 762. Cinctoria tria qua nos stringunt et cohibent, 847.
    Cinerum dies in capite ieiunii, 880; et cur in ea penitendum, 881.
    Cingulum et subcingulum quid, 403, 404.
    Circumcisio duplex necessaria canticum nouum Domino cantare uolentibus, 643, 644. Circumcisio totius mali, 634. Circumcisionis Dominice sermo, 1034 et seqq.
    Cithara spiritualis, 626 et seq.
    Ciuitas perfecta et ei necessaria, 645, 646. Ciuitates due, duo populi et reges duo, 496, 497. Ciuitates et urbes in orbe terrarum insignes, 214, 215 et seq. Ciuitates quinque Aegypti loquentes lingua Chananea, 675.
     Classis Salomonis et Iosaphat, 51.
    Claudius Tiberius imperator, eius et eo imperante facta, 241, 242.
    Claudius Caligule patruus imperator eligitur, 243.
    Claudius et Quintilius imperatores, 251.
    Claustri ager et eius fructus, 685.
    Claues celorum due, 755.
    Clericorum ordines uel gradus septem explicantur, 349 et seqq., 399, 400 et seq.
    Clodoueus Francorum rex et eius gesta, 277. Clodouei filii reges et ab eis facta, 278.
    Clotarius et eius filii, et ab illis gesta, 278, 279 et seq.
    Cogitationum malarum et peccatorum ortus et defensio, 698.
    Cognitio et uisio Dei triplex, 753. Cognitio ueri quam sit naturalis, 507 et seq. Cognitionis progressiones, 485. Impedimentum, 489. Instrumenta, 490.
    Collecta in missa cur sic dicta, 421. Columbe ad Ecclesiam. ad animam fidelem, et ad prelatos comparatio, 16, 17, 18. Columbe natura, columbe tres, Ne, Dauid, Christi, 15. Columbe penne et colores, 18. Eius oculi crocei et cautio ab accipitre cum Ecclesia comparantur, 19. Eiusdem uarie proprietates, 19.
    Comedi a canibus et auibus quid sit, 690.
    Compassio triplex, 577 et seqq.
    Completorium, 412, 413.
    Compositionis plura esse genera, 305
    Compunctio duplex, 847, 848.
    Concha margaritifera et eius moralis significatio, 64.
    Concupiscenlie mundane partes, 547.
    Confessio duplex, et quod Deus sit mitis et suauis, 626. Confessio triplex, 653. Confessionis de necessitate sermo, et de uotis reddendis, 1049 et seqq. Confessionis gradus septem, 856 et seqq.
    Confessore de quolibet sermo, ubi de negligentia in Dei seruitio, 966, 967.
    Confirmationis sacramentum quid sit, et quid conferat, 393.
    Conformitas Christi induenda, 507.
    Coniugium seu matrimonium quid sit, 396. Eius exordium, 397, que sint eius bona, quid ipsum faciat, 398; que illud impediunt, 399.
    Conscientia et fama, 524, 759. Conscientie culcitra, 747. Conscientie hominum quare uelate, 506.
    Consideranda nobis quatuor, 816, 817.
    Consilium impiorum et piorum in quatuor consistit, 837.
    Consolationis mundane falsitas, 500 et 501.
    Constantinus Magnus Cesar, eius lepra, uisio, baptizatio, curatio, donationes, sanctiones, studia, obitus et eius filii, 253, 254 et seqq.
    Constantius, Constantinus et Constans imperatores, 256. Constans Heraclii Constantini filius imperator, 270, 271. Constantinus Constantis filius, 271. Constantinus impius imperator, 274. Constantinus imperator et eius mater Irenes, 275, 276.
    Contemplatio Dei multiplex, 545, 546.
    Contemplatiuorum ordines tres, 649.
    Contemptus mundi inductio, 587, 588.
    Conuersio bonorum fit tripliciter, 754.
    Conuiuium spirituale Christi alludens ad conuiuium Assueri tres sermones, quorum primus, 1183, secundus, 1186, tertius, 1188.
    Cordis apertio triplex, 661. Cordis humani directio, 628. Cordis nostri domus quid, et munditia eius, 911 et seq.
    Corinthiorum regnum et reges, 236.
    Corporis Christi sacramentum, 492. Corporis humani gloria et pena, 492. Corpus Christi in Eucaristia sumentes corpus Christi efficimur. Qua fide et reuerentia sumendum; non consumitur, sed peracto officio pro quo sumitur, in celum transfertur; licet a multis sumatur, integrum manet; cur sub speciebus panis et uini potiusquam aliis consecretur; anime confert uitam; incorporat sibi se sumentem; si que speciebus inferantur indigna, nichil in ipsum corpus aut sanguinem agunt, nec debent ideo fidem imminuere nostram, a 166 ad 170.
    Cortine uarie, uirtutes diuerse, 912.
    Corui natura et eius pulli, quid referant, 31, 32, 96.
    Coturnix et eius natura moraliter, 49, 50.
    Creatio et conditio mundi et sex dierum opera, 207, 208.
    Creaturarum status quadruplex, 810, 811. Creature nequit bene esse sine Deo, 493. Creature rationalis conditio, 193.
    Crocodili natura, 60, 61.
    Crucis Dominice uirtus, 455, 456 et seqq. Crucis sancte in festo sermo, 1205 et seqq. Cruces tres, 499, 652, 653 Crux quadruplex, et crucifixionis causa et finis, 744.
    Curiosi et suspiciosi hominis mala, 613, 614
    Currus in Scripturis tres, 740. Currus quadruplex, 864
     Custodes ciuitatis sancte Ierusalem qui sint, et eorum officia, 1003 et seqq. Custodia mentis per custodiam Isboseth figurata, 706. Custodia uie hominis in locutione, et de non diuulgandis mysteriis, 674.

D
    Demones a sacrificio pellendi, 716
    Dalmatica quid sit, 404, 405.
    Damnentur quare qui non peccauerunt, 553, 554 et seq.
    Damnum infertur homini tribus modis, 851, 852.
    Dauid significans Christum patientem, 1078 et seqq.
    Debitores quatuor, 488 et seq. Debitores quomodo non sumus carni, 544, 545.
    Debitum multiplex, 805.
    Decius imperator Romanus, et eius gesta, 250 et seq.
    Dedicatio ecclesie episcopo reseruata, et quare; et uarie ceremonie, 383. Dedicatio Ecclesie historice, 901, 902. Tropologice, 903, 904. Anagogice, 905, 906. Dedicatio templi triplex, 893. Et quinque in quibus consistit, 894.
    Dei erga peccatorem benignitas et seueritas, 662. Dei ira, facies et presentia, 682 et seq. Dei omnia sunt incomparabilia, 552. Dei pia inuocatio, et non inuocantis miseria, 172, 173. Dei respectus duplex, 848. Dei seruitus et timor, 506. Dei tria inuisibilia per tria mundi uisibilia demonstrantur, 203, 204. Deus cor emollit tribus modis, 559, 560. Deus et homo cur unus et idem, 519. Deus et sua et aliena ordinat, 552. Deus homo factus quid inuenerit in mundo quod non suum esset; et quid diaboli; et quomodo uterque pro iure suo certauerit, 596, 597. Deus immotus dat cuncta moueri, et cuncta agit aut coagit, 171, 172. Deus in Scripturis homini loquitur quatuor modis, 484. Cum homine quatuor modis est, et dissimili modo operatur, 485 et seq. Deus non transmutatur, nec aliquid est illi inordinatum, 491. Deus quod sit laudandus per omnem creaturam, sermo, 1114 et seqq. Deus quomodo cibus et potus, 552. Deus quomodo exaltetur in nobis, 681. Deus quomodo loquatur ad cor, 675. Deus quomodo sit liberator noster, refugium, firmamentum, etc., 601. Deus septem modis suscipit homines, 553.
    Delectationes spirituales et uane, 605.
    Denarii duo stabulario dati, 584.
    Descendere in infernum cum armis quid sit, 689
    Descriptio triplex, scilicet ad coniugium, ad continentiam, ad uirginitatem, 825.
    Desertum quod est cor hominis, 539. Desertum triplex, 800.
    Desponsata que tria recipiat, 844.
    Dexter et sinister oculi Dei, 592, 593. Dextri et sinistri, siue a dextris et a sinistris, quibus sint Deus et diabolus, 597.
    Dextera et sinistra Dei, 598, 602, Dextera Dei que sit, qui ei resistant et qui ab ea custodiri uolunt, 599, 600.
    Diaconi missio ad cantandum euangelium in misse celebratione, 423.
    Dies tres uiuificationis, 654.
    Dilectio Petri et Ioannis, 852. Dilectio quadruplex, 856. Dilectionis Dei mandatum, et eius causa, 1177, 1178.
    Dilector et dilectus duplex, 549.
    Diligere ex toto corde, ex tota anima, quid sit, et que tria hoc gradu diligi possint, 766. Diligentes et timentes Deum, 673.
    Diolectianus et Maximianus imperatores et ab eis gesta, 253, 254.
    Disciplina triplex, 681.
    Discipuli duo currentes ad monumentum Domini, 525 et seqq.
    Dispensatio quomodo fiat, 555.
    Disputare a cedro ad hyssopum, 689.
    Dissolutiones hominis tres, 761.
    Diuisio fit per iniquitatem, et unio per caritatem, 493.
    Diuitiarum contemptus, 687.
    Doctor uel prelatus quis esse debeat, et illi necessaria, 1069 et seqq.
    Doctores Ecclesie per uectes signati, 706, 707.
    Dolores et laquei mortis et inferni, 601.
    Dominice dies aduentus, et earum officia in generali, 875. Prime et secunde officium, 876, 877.
    Domitianus imperator et eius gesta, 248.
    Domus quatuor, et rerum dispositio moralis, 737, 738.
    Dona Dei tria in homine, 779. Dona tria corpori et spiritui humano collata, 856.
    Dotes animarum et florum, 855.
    Draco et eius natura, 71, 72.
    Dulcedo hominis uermes, 685.

E
    Ecclesia quid sit, 236. Eius significatio mystica, 237.  Quare terribilis, 238 et seq. Ecclesie ad uitem comparatio, 694.
    Ecclesie dedicatio, uarie dedicationis ceremonie, et quid mystice significent, 238, 239. Ecclesie militantis et triumphantis perfectio et gaudia, 1166 et seqq. Ecclesie siue templi spiritualis edificatio, 867, 868.
    Electionis Apostolorum insignia, 775 et seqq. Electiones Domini due. Quomodo in electis suis ponat Deus thronum suum, 764.
    Elementa mundi quatuor propriis qualitatibus distincta, 286. Elementum dupliciter accipitur, 483.
    Elephas et eius natura moraliter, 72 et seq.
    Eleuatio Eucaristie in missa quid significet, 435.
    Elie absconsio in Carith. Spiritus eius duplex Eliseo datus, 690. Elias altare Domino edificat. Que hic moraliter signentur, 691.
    Eliseus filium uidue suscitat. Quid moraliter indicetur, 691.
    Eloquia Dei quomodo sint abscondenda, 629, 630. Eloquia Dei quomodo sint dulcia faucibus, utrum ea manducando, si sic, cibus sunt; qualis ergo cibus, 631, 632. Eloquium per citharam signatum, 707.
    Emmanuelis cibus, et eius interpretatio, 477 et seqq.
    Epiphanie Domini sermo, 931 et seqq. 988 et seqq.
    Episcopi, archiepiscopi, patriarche, et eorum consecratio, cur die Dominica fiat, 401, 402.
    Epistola in missa quid et cur sic dicta, 421
    Epithete et proprietates rerum, 136, et per totum librum Iu.
    Equus et eius natura, 91, 92. Equi boni conditiones, 815.
    Eruditio spiritus triplex, et operatio duplex, 493, 494.
    Esse ex Deo, a Deo et de Deo, 809.
    Eucaristie acceptio multiplex, 824.
    Europa et partes eius, 212, 213.
    Exaltatio Dei in nobis, 808.
    Excommunicatus iniuste utrum legatus sit, et que in excommunicatione pensanda, 394, 395.
    Exempla tria Dei ad uitam, tria diaboli ad mortem, 759.
    Exercitationum tria genera, 483.
    Exeundi modi quatuor per operationem et per cogitationem, 735.
    Exi de terra et de cognatione tua, explicatur, 521 et seqq.
    Exitus Christi a Patre et reditus ad Patrem, et Sapientie a corde ad cor, 775.
    Exordiendi sermonis forma, 819.
    Exquirere Deum ex toto corde, et qui sint eum sic exquirentes, 629.
    Extremum terre unde nubes, fulgura et pluuie, 726.
    Ezechie regis egrotatio et curatio moraliter, 640, 644.

F
    Fauus distillans labia, quid sit, 543.
    Ferculum Salomonis, 696.
    Fermentum uetus, 785 et seqq.
    Festa Sanctorum recolenda, 540, 541. Festa uirginum, confessorum et martyrum, 540.
    Fides quid sit, 295. Fides quid et que ad eam spectent, 486 et seq. Fides quos et per que saluet, 766. Fides et eius intelligentia, 803. Fidei gradus tres, 505, 506. Fidei preconia, 908, 909. Commendatio, 983, 984.
    Filiarum Dei et diaboli nomina, et egressus earum ad regem suum, 671 et seq. Filie Iob tres quid figurent, 734 et seq.
    Filius Dei quomodo rogat Patrem, 508. Filius et Spiritus sanctus ad quid missi, 765, 766. Filius prodigus, 768, 769. Filii Dei generatio eterna, 558.
    Finis bonus et malus, et disciplina Domini in finem corrigens, 602, 603. Finis consumens et consummans, 677. Finis Legis Christus, et bonum finis, 541, 542
    Flagella Dei tria, et eorum cause quatuor, 662.
    Flumina in toto orbe clara, 214. Flumina septem Aegypti moraliter, 719, 720.
    Fluuii duo quibus Lauantur peccatores, 807.
    Fons patens et occultus Deus, 683, 684. Fontes paradisi quatuor, 739. Fontium nomine summum bonum signari, 614 et seqq.
    Forma mundi triplex, 779.
    Formica et eius natura moraliter, 75, 76.
    Fornicatio triplex et eius remedium, 764, 765.
    Framea est Christi anima, 601. Francorum origo, duces, et unde sint dicti. 275. Francorum gens et reges, 276.
    Fructus Ieiunii, laboris et orationis duplex, 553.
    Fuga a uitiis et eorum occasionibus, 513 et seqq. Fuga Elie a facie Iezabel, 538. Fuga quam suadet Scriptura, et panis quem ministrat, 712, 713. Fuga in Aegyptum et Innocentium persecutio moraliter, 827 et seqq
     Fulica et eius significatio moralis, 56.
    Fumi in peccatore conditiones, 803.
    Funiculus triplex, 728. Funiculi quibus trammur, 746. Funiculi significationes, 803.

G
    Galba imperator, 244.
    Galli auis natura et eius moralis significatio, 33, 34, 35. Galli et predicatoris officium consimile, 816.
    Gallus Hostilianus et uolusianus filius eius; necnon et Aemilianus tyrannus, et sub eorum imperio pestilentia insignis, 251.
    Gaudia beatorum in celo, 186, 187 et seqq. Gaudii anime materia triplex, 854. Gaudium triplex, 808.
    Gedeon penitentis typum gessit, 705. Gedeon typus Christi, 1092 et seqq.
    Genera hominum tria circa conflictum cum uitiis, 585. Genera hominum quatuor quantum ad uulnera et cicatrices, 610 et seqq.
    Generatio Christi eterna, 590. Generatio spiritualis, uel generare Christum quid sit, 933, 934.
    Geometria et partes eius, 199.
    Gestatores Christi tres, 844.
    Gloria ueri Salomonis  duplex, scilicet a Patre et matre, 543. Glorie celestis excellentia, contemplatio et obtinende modus, 178, 179.
    Gordianus imperator et eius gesta, 250.
    Graculi natura moraliter, 45.
    Gradientium ad Deum inequalitas, 801.
    Graduale siue responsorium in missa, et utriusque nominis causa, 422.
    Gradus superbie et humilitatis tres, 846, 847. Gradus uirtutum duodecim, 753, 754.
    Gratianus et ualentinianus imperatores, 259, 260.
    Gratiarum actio ad Deum, 727, 728. Gratie benefaciendi tres, 752.
    Gratitudo erga Dei beneficia, 529 et seq.
    Grues ordine litterato uolantes, quid moraliter referant, 40, 41.
    Gryphs, animal pennatum et quadrupes, 84.
    Gule uitium quinque partitum, 850.

H
    Habitatio Dei triplex, 688.
    Habitus quis predicetur de uerbo secundum hereticos cum dicitur: Deus est homo, 309 et seqq.
    Heraclius imperator, et ab eo gesta, 269, 270.
    Heraclonas imperator et eius mater Martina, 270.
    Herinacei natura, 58.
    Herodes et eius genus, 225, 226.
    Hinnuli capree qui sint, 658.
    Hirundinis natura, moraliter anime penitenti addicta, 42.
    Historia ab Adam usque ad Moysen per compendium tradita, 216, 217. A Moyse usque ad Iosue, 217, 218. Ab Iosue ad Saulem, 218, 219. A Saule usque ad Ezechiam, 219, 220. Ab Ezechia usque ad reditum de Babylonia, 221, 222. A Cyro usque ad Iudam Machabeum, 222, 223. A Iuda Machabeo usque ad Christum, 224, 225.
    Hodie dicitur tripliciter, 858.
    Homo quid, et unde dictus, et eius natura, 119, 120. Hominis membra et partes uarie describuntur, 121, 122 et seqq. Hominis interioris custodia habenda per uirtutes cardinales, 185 et seqq. Homo quis sit cui dixit Hilarius: acquisitum ut Deus esset, 298, 299. Homo cruciatur et exercetur in hac uita, 546. Homo quid uere sit, 548 et seq. Homo malus quomodo uiuat, 550. Homo quomodo a Deo et a se recessit, et quomodo rediit; se et sua male diligit, 551. Hominum exercitationes et profectus, 553. Hominum quantum ad iudicium Dei, quatuor sunt genera, 590. Homo ad imaginem Dei creatus ex natura, ex sola gratia letatur in Domino, 590. Hominem Deus perdit dupliciter, 590. Hominum status quadruplex, 666, 667. Triplex, 858. Hominum quibus mare huius mundi peruium est tria genera, 839 et seqq. Hominum quantum ad iudicium species quatuor, 974. Homo cur ad imaginem Dei factus, 1119, 1120.
    Honorius et Theodosius Iunior imperatores, 262.
    Horarum canonicarum officia, eorum ordo et explicatio 340, 341 et seqq. Hore canonice Prima, 407, 408. Tertia, Sexta, Nona, 410. Hore canonice Prima, Tertia, Nona, 873. uespertina et matutina, et hora Completorii, 874.
    Hortus animarum triplex, 866. Hortus Ecclesie moraliter, 1082 et seqq.
    Humana substantia an sit in Christo adoranda, 297. 298.
    Humilitas multipliciter impugnatur, 563 et seqq. Humilitas Christi septuplex, 639, 640. Humilitatis status septem,  859. Tria ei necessaria, 859. Humilitas duplex, 548.
    Hyena et eius natura, 61, 62.
    Hydrie in Cana Galilee quid figurent, 517, 518. Hydrie uacue et plene, 823. Hydrie in purificatione, 895.
    Hydrus et hydra, 61.
    Hymnus angelicus, seu Gloria in excelsis in celebratione misse, 420.
    Hypocrisis et eius mala, 753.
    Hyssopus herba quid significet, 950, 951.

I
    Ibex et eius natura, 64.
    Ibis auis et eius moralis significatio, 55.
    Ignis nature et species, 567 et seqq. Ignis semper ardens in altari, 688. Ignis duplex et puritas eius, 724. Ignis exstincti recuperatio mystica per noctes tres ante pascha, 889.
    Imaginatio quid sit, et quomodo operatur, 287, 288.
    Immersio et unctio chrismatis in baptismo, 892.
    Impetus duplex, spiritus et carnis, 734.
    Incarnatio uerbi per uas nouum in quod Eliseus misit salem figurata, 692. Incarnationis uerbi mysterium respectu angeli et uirginis. Quare sit facta, 320, 321 et seqq.
    Infirmus, causa morbi, medicus et remedium, 813.
    Ingressus Dei in multa, 793.
    Inimici spirituales qui sint, et quomodo eos persequamur, 604. Inimicos iustorum occultos in iudicium reseruari; manifestos hic puniri, 608. Inimici anime fidelis tres, 756.
    Insidie diaboli duplices, 608.
    Insule in mundo insignes, 214.
    Introitus et processio ministrorum in celebratione misse, 419, 420. Introitus cur non cantetur ad missam Sabbato sancto, nec alleluia, nec agnus Dei, et cur ad euangelium non ferantur cerei, 453, 454.
    Inuocare Deum quid sit, et quam sit nobis necessarium, 171.
    Iter trium dierum et noctium. Accessus ad Deum et recessus ab eo, 551 552.

I
    Iacob luctari cum angelo quid sit moraliter, 697, 698.
    Ianue discipline aduersario claudende, 745, 746.
    Iephthe uotum quale fuerit, 323, 324. Quod non sperauerit pecudem occursuram, 325. Inter sanctos numeratur, 326, 327 et seq. Quid eius uotum et factum presignet, 329 et seqq.
    Ierosolymorum euersio, 245, 246 et seq.
    Ierusalem obsidio et expugnatio quadruplex moraliter, 645. Ierusalem tria nomina, 653, 654. Ierusalem nominis interpretatio secundum quadruplicem sensum, 670, 671, 674. Ierusalem ciuitas sancta et sancti secundum sensum tropologicum, 999 et seqq. Ierusalem pro sancta Ecclesia per allegoriam sumpta, 1015 et seqq.
    Ioannis Baptiste preconia uiro perseueranti applicanda, 762, 763. Ioannis Baptiste in festo sermo; eius uirtutes et preconia, 1131. Ipse est palma et cedrus, 1132 et seq. 1134 et seqq., 1199 et seqq.
    Iob quomodo penitentem figuret, 705.
    Iouianus imperator, 257.
    Iudices in Isrel qui fuerint, 214.
    Iudicium de se et proximo, 531, 532. Iudicium secundum causam et retributionem, 618, 619. Iudicium suum cur in finem seruauerit Deus, 633. Iudicium Dei ineuitabile quam sit tremendum nisi ad misericordiam confugerimus, 773, 774.
    Iudith ex historia sermones tres in festo S. Michelis, quorum primus incipit, 1169, secundus, 1172, tertius, 1175.
    Iuga quinque, 491. Iugum suaue et onus leue, 815.
    Iulianus imperator, 249.
    Iulianus apostata et eius gesta, 256, 257.
    Iulius Cesar consul, mox dictator, Pompeii copias fugat, et Romanorum primus imperator efficitur, 238 et seqq.
    Iustificationes fieri propter opera, 630.
    Iustinianus Magnus et ab eo gesta, 266, 267.
    Iustinianus imperator, eius depositio, illius restituti seuitia et cedes, 271 et seqq.
    Iustinus Senior imperator, et eo imperante gesta, 265, 266.
    Iustinus Iunior et sub eius imperio facta, 267, 268.
    Iustitia actiua et passiua, 502, 503. Iustitie fructus et desiderium, 492.
    Iustus ut palma florebit, 688

 L
    Labor et laborans triplex, 652. Labor Dei et seculi triplex, 677. Labor hominis triplex, et eius triplex remedium, 760.
    Labrum eneum quod fecit Moyses ex speculis mulierum, 789, 790.
    Lacedemoniorum regnum et reges, 237.
    Lacertus, Stellio, Lacerta et eorum natura, 74, 75.
    Letitia impleri ubi detur, 598.
    Languor quadruplex unde nos liberauit Christus, 665, 666.
    Lanificium quid, 200.
    Lapides igniferi, 66, 67. Pretiosi, numero duodecim, 115 et seqq. Lapidis tres proprietates, 780.
    Laquei mundi et diaboli, 790, 791.
    Latinorum regnum et reges, 237.
    Latrones rerum nostrarum quatuor, 807.
    Laudes Matutine, 415, 416.
    Laus Dei et quod Deus laudandus, sermo, 1105 et seqq.
    Lazari e sepulcro euocatio, 825, 826.
    Lectiones cur due ad missam feria quarta; una tantum feria sexta; quatuor uero in sabbato, quatuor temporum legantur, 439, 440.
    Lectionis fructus duplex, 553.
    Lectulus et ferculum Salomonis, 503, 504.
    Lectus anime triplex, 806, 865.
    Legem in corde non cur in lege habentes qui sint, 590. Lex et gratia quomodo date, 1122.
    Leo et eius natura, et quid moraliter representet, 56, 57.
    Leo Magnus imperator et ab eo gesta, 263, 264,
    Leo secundus, Basilicus et Zeno imperatores, 264.
    Leo imperio potitur et eius gesta, 274.
    Leontius imperator et eius facta, 272.
    Lepra septuplex superbie humane, 639.
    Leucrocuta, 85.
    Leuitarum purificatio et officia in typum cleri Christiani, 672, 673.
    Libanus et cedrus mystyce. Passeres in eorum ramis nidificantes, 26.
    Licita et prohibita tria, 838.
    Ligna regem frustra postulantia, 716. Lignum plantatum secus decursus aquarum est quilibet iustus, 913, 914.
    Lilii proprietates et folia, moraliter, 916 et seqq.
    Lingue hominum tria, 655.
    Linx et eius natura, 84.
    Lis inter Deum et hominem, necnon et diabolum, et eius litis cuasa, 591, 592.
    Litania septiformis quid, et quare sic dicta, 268.
    Loca tria filiorum Isrel, Aegyptus, desertum et terra promissionis, 524, 525. Locus Dei triplex, 683.
    Locutio in uoce et opere, 593. Locutio Dei quadruplex; ad eam quadrupliciter respondendum, 654, 655. Locutio Dei triplex, 669.
    Logica et eius partes, 201. Logici et Theologici differentia, 803.
    Longanimitas triplex, 751.
    Loquendi impedimenta, 630.
    Lotionis pedum mysterium, 888, 894.
    Lucerna quomodo sit nobis Christus, 632.
    Lucta quadruplex et supplantatio Iacob moraliter, 641, 642.
    Luctatio fidelium in hoc mundo multiplex, 792.
    Lodouicus Pius Francorum rex, eius gesta, filii et obitus, 283.
    Lumina diuina, 490, 491. Luminum Pater cur Deus dictus, 584, 585.
    Luminaria magna duo, Petrus scilicet et Paulus, 1098 et seqq.
    Luporum natura, et eorum significatio moralis, 67, 68.
    Luscinie natura, 96.
    Lydorum regnum et reges, 237.

M
    Macedonum regnum et reges, 229, 230.
    Macer Macrinus imperator, 250.
    Madianitarum expugnatio, 637, 638.
    Magica et partes eius uarie, 203, 204.
    Mala tria principalia, et eorum remedia, 194. Mala tria quibus homo affligitur, 623. Malum hominis multiplex, 583. Malum uel bonum malefaciens et postea penitentiam agens, 584.
    Mala punica quomodo martyres designent, 1083, 1084.
    Mandatum duplex perficiendum, 888, 889.
    Mane triplex, 947, 948.
    Manes hereticus, 252
     Manipulum quid sit, 404.
    Mansiones hominum tres, 843. Mansiones tres Aegypti, 667, 668.
    Manticora, 85.
    Marcus Aurelius imperator Romanus, 249.
    Marcus Aurelius Antoninus imperator, 150.
    Margaritarum inuentio et natura, 115.
    Maria cur uirga et Christus cur flos eius dicatur, 826, 827. Maria matris Domini preconia, 770 et seqq. Marie assumptio et decem preconia, 807, 808. Marie in natali sermo, 907 et seqq., 1102 et seqq. In Conceptione, 918. In Annuntiatione, 933 et seqq., 975 et seqq. In Assumptione, 979 et seqq., 1024, 1025. In Purificatione, 1006 et seqq., 1009 et seqq. Marie beate uirginis in festo quocunque sermo, de laudibus eius, 1060 et seqq. Marie in Assumptione sermo ultimus in quo plurima ex Cantico canticorum exponuntur, 1207 et seqq.
    Martianus et ualentinianus imperatores, 263.
    Materia diuine Scripture, 376 et seqq.
    Mathematica et partes eius, 197, 198.
    Matrimonio tria insunt, 764.
    Mauritius primus ex Grecis Romanus imperator, 268, 269.
    Maximus Iulius imperator, 250
    Mechanica et partes eius, 200.
    Medicina et eius partes, 201.
    Medium quod sit inter extrema cum dicitur quod Christus est mediator inter Deum et hominem, 305, 306
    Medorum regnum et reges, 227, 228.
    Melior est iniquitas uiri quam benefaciens mulier, quomodo intelligatur, 556, 711.
    Membra humana et eorum significatio moraliter, 937, 938.
    Mensa propositionis ex libro Exodi ad laudem Scripture sacre adducta, 1193 et seqq.
    Mentem bonam quomodo et quando adiuuat Deus per pacem, 620.
    Merule natura moraliter, 44.
    Milui natura ad uitiosos applicata, 41.
    Mirabilis est Deus in sanctis suis, plus intus quam foris, 622. Mirabilium Dei multitudo et profunditas, 613.
    Misericordia et ueritas obuiam sibi uenientes quomodo discrepauerint, 623 et seqq. Misericordia et fides purgantes peccata, 773. Misericordia et ueritas Dei penitentibus necessaria, 606.
    Missa unde initium sumpsit, 416, 417. Quod tribus linguis fit cantando, 418. Misse celebratio et omnium eius partium explicatio, 356 et seqq. Misse tres cur celebrentur in Natali Domini, 441, 877. Et cur due in festo beati Ioannis Baptiste, 442. Missa pro mortuis, 456.
    Missio ad Sehon, id est diabolum, moraliter, 641.
    Mitra pontificalis, 405.
    Modus et finis faciendi triplex, 746.
    Monoceros, eius natura et significatio, 60, 61.
    Mons Oliueti cur dictus mons trium luminum, 745. Montes in toto orbe illustres, 213. Montes quatuor, 736. Montes tres in quos ascendit Dominus, 755. Montes et arbores spirituales que sint, 924, 925.
    Mortificationis tria genera, et eius premia, 679 et seqq.
    Mors meditanda adhuc fortibus, 660. Mors pretiosa tripliciter, 746. Mors triplex, 784.
    Motus tres in homine, scilicet mentis, corporis et sensualitatis, 489.
    Moyses fuit typus Christi, 493. Moysi, Aaron et Samuelis officia in monachis seruanda, 718, 719.
    Mundi tres partes, Asia, Africa et Europa, 209 et seqq. Mundus iste contemnendus, 790.
    Murmur uitandum et concordia seruanda in claustris, 694.
    Musica et partes eius, 198.
    Mustela et aspis, 66.
    Mutatio turpis in homine, 684, 685. Mutatio quadruplex, 805.
    Myrrha multiplex 932, 1197.

N
    Natali in die Domin sermo, 946 et seqq., 1029 et seqq.
    Natiuitas duplex, 777, 778.
    Nature triplex acceptatio, 561.
    Nauigatio quid sit, 200, 201.
    Nauis et que ad eam pertinent moraliter, 908 et seqq.
    Necessaria uite humane que sint, et quid significent moraliter, 1073 et seqq.
    Negotiator claustralium, 795, 796.
    Nero tyrannus, eius facinora et cedes, 243, 244.
    Nerua imperator et eius gesta, 248.
    Ne et Christus a suis irrisi, 694. Ne arca et Ecclesia, 704.
     Northmannorum gens et eorum duces, 284.
    Notitie Dei modi quatuor, 504, 505.
    Nouissima et antiqua in uerbi incarnatione comperta, 675, 676.
    Nubes multiplex, 789. Nubium proprietates ad apostolos comparate, 915.
    Numeri procedentium ad pugnam cum Gedeone mysterium, 579.
    Numidie regnum et reges, 236.
    Nuntii duo ad nos missi a Deo, seruus et Filius, 539.
    Nuptie in Cana Galilee, 517. Nuptie triplices, 805, 863.
    Nycticoracis natura, 30.

O
    Obedientia quibus prestanda, 581, 582. Obedientia quintuplex, 841.
    Occulta in utroque sacramento, 374 et seqq. Occulta et manifesta hominis et homini, 499, 500. Occultam nunc esse bonorum iustitiam, 609.
    Octauius Romanorum imperator. Eo regnante nascitur Christus, 239, 240.
    Oculi bonorum quomodo ad Dominum sint, 632. Oculi sapientis in capite eius, 686. Oculus lucerna corporis moraliter, scilicet prelatus, 774, 775.
    Offerenda que Deo sint a seruis, mercenariis et a filiis, 721. Offerende uel offertorii et uersuum eius in missa significatio, 424.
    Officia uel seruitia totius anni ordinantur et explicantur, 347, 348, etc. Officium nocturnale, 413. Cur tres habeat distinctiones, 414, 415. Officium Sabbati cui titulus: »Sabbato uacat,« 447. Officium misse in quarta feria post Dominicam Palmarum, 448. Item in feria quinta ante Parasceuen, 449. Item in Parasceue, et cur dicatur Parasceue, et quare altaria nudentur et lauentur hac die, 450. Officium sancti Paschatis, 454. Officium in Dominica secunda Quadragesime, 881. In tertia, 881. In quarta, uel Letare, 882. In Dominica Passionis, 883. In ramis Palmarum, 884. In feria tertia et quarta post ramos Palmarum, 885. In Cena Domini, 886, 887. Officium trium noctium, scilicet in Cena Domini, in Parasceue et sabbato sequenti, 889. Officium pastoris boni, 810.
    Oleum Dei et oleum hominis, 499, 500. Oleum de capite non deficere quid sit, 686. Oleum triplex, fides et caritas, 749, 750. Oleum duplex, scilicet Dei et mundi, 757.
    Oloris uel cygni natura et significatio, 51.
    Omnium sanctorum in festo sermo, 960 et seqq.
    Onager et eius natura moraliter, 62.
    Onocentaurus, 58, 78.
    Opera Dei quatuor, 208. Opera Dei nobis uidenda que sint, 620. Opera misericordie sex, 986. Opera sex dierum, et de eis sermo, 1087 et seqq.
    Operandi modi sex, 512, 513.
    Opprobrium et contemptus, 726.
    Orandum quomodo pro remissione peccatorum, 621, 622.
    Orantium tria genera, 598.
    Oratio secreta in missa et patena ferenda, 425. Oratio Dominica in missa, 435, 436. Oratio funebris de morte amici, 728, 729. Oratio fit quatuor modis, 760. Et duobus impeditur ne exaudiatur, 761. Oratio ante lectiones, 874. Orationis modus multiplex, 751. Orationis puritati necessaria, 799.
    Ordines hominum quatuor et triplex mundi locus, 648, 649.
    Ornatus ecclesiarum spiritualis, 867.
    Osculum triplex, 699, 742.
    Otho imperator, 244.
    Ouis, ueruex, agnus et hircus, 88, 89. Ouium genera quatuor, caule, et canis custodia, 730.
    Pallium archiepiscopale, 406.
    Palme natura et eius cum iusto, anima et Ecclesia comparatio, 23, 24.
    Panes Salomonis tres, 730. Panes tres quibus reficiendus est amicus superueniens, 760. Panis subcinericius, 688.
    Panthere natura, 69 et seqq.
    Paradisus spiritualis et que in eo. 700, 701.
    Parasceues mysteria et preces, 890, 891, 892.
    Pardus et leopardus, 83.
    Pars optima eligenda, 781.
    Parthorum regnum et reges, 236.
    Paschali in solemnitate sermo, 1191 et seqq. Paschalis sermo de corpore Domini et agno paschali, 956 et seqq.
    Passer quem mystice significet, 27. Eius domus quam pse inuenit, et mansuefacti mores. Eius uigilie, id est  monachi nuper conuersi, 27, 28. Passer quomodo similetur anime uitando laqueos, 28. Passerum duorum et quinque in Euangelio pastorum pretia, 28. Passeres duo ex lege immolandi pro mundatione lepre, 29.
    Passionis Dominice uoluntaria susceptio et crucis fructus, 897. uarie Passionis circumstantie, 897, 898.
    Pastorali de officio sermo, 819 et seqq.
    Pastores et eorum officia, 657. Pastores per boues figurati, 706. Pastor, ouis et lupus, 758. Pastor bonus et pastor malus, 780, 781.
    Pater quomodo non iudicat quemquam, 561 et seqq. Patres hominis tres, 756,
    Patientia in tolerando malo, 536, 537. Patientie uirtus sinapi comparata, 693.
    Patriarche enumerantur, 215.
    Patrinorum responsio pro puero, 390.
    Paulus hereticus, 251, 252.
    Paupertas triplex, 784.
    Pauonis natura, 52, 53.
    Pax quare datur ante communionem, 437, 438. Pax triplex, 482. Pax duplex, 693. Pax et bellum triplex, 757. Pax claustralis quadruplex. Eius quadruplices differentie, 766, 767.
    Peccandi modi quatuor, 848, 849.
    Peccatoris respiratio magna, 509, 510. Peccatoris captio et excecatio, 693.
    Peccatum expellendum confessione, 590, 591
    Pelicani natura, 29, 74.
    Pentecostes in die sermo, 1098 et seqq
    Perdicis natura moraliter, 49.
    Perfectionis Christiane status, 796.
    Persarum regnum et reges, 228, 229.
    Persecutio fit tribus de causis, et quatuor gladiis, 765.
    Petri et pauli in festo sermo, 1098 et seqq. Petro secundum etymon trium nominum eius similis, liberabitur ab hostibus, 769, 770.
    Phariseorum iactantia, 821, 822.
    Phase seu Paschata quinque, 960.
    Philippicus Bardauius imperator, 273.
    Philippus qui et Marcus Iulius dicitur, et filius eius, primus Romanorum imperatorum Christianus exstitit, 250.
    Philosophia et partes eius, 196. Philosophie operatio duplex, 493.
    Phocas imperator et cedes eius, 269.
    Phenix auis, eius natura et eius significatio moraliter, 48, 49.
    Piger, luctans et uincens, 823.
    Piscine tres, diaboli, mundi, Dei, et earum porticus, 853, 854.
    Piscium diuersorum nature et uaria genera; eorum in fetus suos amor; castitas eorum et uictus; cur sint dentati, 105, 106 et seqq. Piscium captura duplex, 795.
    Platee Ierusalem moraliter, 999 et seqq. Platee Babylonis moraliter, 995 et seqq.
    Plenus gratie et ueritatis quis sit, 752.
    Penitentia uelut sacramentum quid sit, 393. Qualiter sacerdos in ea dimittit peccata, 394. Penitentia solemnis quare non iteratur, 394. Penitentia Dei et eius in creaturas amor uarius, 520. Penitentie sacramentum, uirtus, 535. Tria que sunt in ea, 536. Penitentiam agere in cinere quid sit, 693. Penitentie insunt tria, 757, 838. Penitentie faciende forma, 798. Penitentie species et partes, 806, 863.
    Pontifices summi in Isrel qui fuerint, 216. Pontifex summus, et eius officium, 402.
    Populus Domini et terra quid, 938 et seqq. Populus uetus et nouus iustus describitur et comparatur per totum sermonem, 951 et seqq.
    Porte mortis due, 549, 550. Porte diuerse, 802, 830. Porte mundi, celi et inferm, 861. Porte triplices, 862.
    Potestas quadruplex Christo data, 811, 812.
    Potus et cibus Scripturarum duplex, 558, 559.
    Practica et partes eius, 199, 200.
    Predicatio generalis Deum, particularis homines decet, 543, 544. Predicatori tria necessaria, 845. Predicatorum et apostolorum commendatio, 971 et seqq.
    Prefatio in missa quid sit, 425.
    Prelatorum officium et potestas, 497, 498. Prelati et sacerdotes, et eorum triplex officium, 650. Prelatorum officium in perimendis uitiis, 692, 693. Prelatorum constantia et duritia, 748, 749. Prelato tria necessaria, 806.
    Prelium nobis angelorum auxilio aduersus diabolicas potestates gerendum, 772, 773. Prelia quinque aduersus peccatum, 801.
    Preparare se in cibum Deo, 537.
    Presidum et quibus presunt doctrine, 747, 748.
    Preuenire et supplantare quid sit, 600.
     Preces qualiter et ad quid fiant, 489. Quando dicantur ad horas, quando taceantur et quare, 410, 411.
    Prima, media, nouissima, 709, 710.
    Primogenita Aegypti moraliter, 726. Primogenita sunt Dei et sacerdotum diuersis modis, 672.
    Probus imperator et eius facta, 252
    Promotio hominis triplex, 809.
    Propitiatorium mystice quid sit, 429.
    Prosperitas malorum temporalis, est electis testimonium eterne felicitatis, 609.
    Prouidere Dominum in conspectu suo semper quid sit, 507.
    Psalmi CXLIX expositio tropologica, 1160 et seqq. Anagogica, 1163 et seqq.
    Psalmodie laus et utilitas, 700.
    Psittacus et eius natura, 94.
    Publicani iustificatio, 836.
    Puer de quo Salomon iudicat, moraliter, 714, 715.
    Puluis cogitationum et desideriorum inutilium, 619.
    Purificatio mentis, 1006 et seq. Ecclesie, 1009 et seqq. Purificationis Marie digne celebrande que sint preparamenta, 824.
    Pusillanimes fouendi per consolationem, confirmandi per increpationem, 494.

Q
    Quadragesimali tempore cur oratio in missa super populum fiat, 440. Quadragesima et Quadragesimalis Ieiunii caput, 445, 446. Quadragesime officium, 879. Quadragesime tempore habendus sermo, 1057 et seqq., 1179.
    Querentium Deum et sapientiam triplex genus, 758.
    Questionum per Ranulphum a Mauriaco propositarum solutio, 588.
    Quatuor Temporum officia, 438, 439. Quatuor ab anima superanda, 756. Quatuor regum aduersus reges quinque pugnantium allegoria, 1108 et seq.
    Quies et inquietudo duplex, 542.
    Quieuisse terram quadraginta annis post peccatum Gedeonis quid sit, 580.
    Quinquagesime officium, 879, 880

R
    Recordatio malorum preteritorum quadruplex, 501.
    Rectoris erga subditos cura, 816. Rectoris cuiuslibet uel prelati officium et doctrina illi necessaria, 981 et seqq.
    Redeuntes ad Deum diuersi, 717.
    Refectio anime trina, 552. Refectio anime spiritualis, 785 et seqq.
    Reges qui fuerint in Isrel, 216.
    Regine, concubine et adolescentule ueri Salomonis, 697.
    Regna mundi usque ad regnum Romanorum, 225 et per totum librum u. Regni triplicis acquisitio, 797.
    Religiosorum concors cohabitatio quam sit diabolo formidolosa, 665.
    Reparatio hominis per duplicem Trinitatem, 751, 752.
    Reprobatio luxurie, auaritie et superbie, 607.
    Requies tuta in uisceribus Christi, que ab omnibus protegunt malis, 181, 182.
    Rerum temporalium uanitas, 607.
    Responsorium cur a Pascha ad Pentecosten non cantetur in missa, 454.
    Responsum a triplici spiritu, 813.
    Retia lauanda et plicanda, 795.
    Riui septem peccatorum ab Adam, 663, 664. Riui tres e corpore Domini, 738.
    Rogationes aut supplicationes, uel processiones tres principales, 817 et seqq.
    Rosa quatuor habet animaduertenda, que in Maria, 1104, 1105.
    Rubus ardens quem uidit Moyses, 695.
    Ruth historia moraliter, 1063 et seqq.

S
    Sabbata que derideantur, 670.
    Sacculus pertusus et integer, 686.
    Sacerdotium Christi laudatur, 294.
    Sacerdotum Domini Dominus pars est; Sacerdotum Pharaonis possessio terrena, 643. Sacerdotum officium quadruplex, 839. Sacerdotes in synodo adhortantur ut uerbum Dei annuntient, 941 et seqq.
    Sacramenta ecclesiastica que sint, 388. Sacramentorum diuersitas, 830
    Sacrificia, holocausta, oblationes, et eorum differentie 991 et seqq.
     Sagitte tres expetende, 733. Sagitte quibus utitur Deus, 801.
    Salomonis templum allegorice, 868 et seqq.
    Salus diuina et humana quomodo homini impertiatur, 602. Salus consistit in tribus, 851.
    Salutationes in Euangelio tres, 837.
    Sancta tria: Deus, homo, locus. Sanctificatio triplex, 651.
    Sandalia pontificalia, 405.
    Sanitas spiritualis, 922. Et duodecim eam concernentia, 923, 924.
    Sanorum et egrotorum differentia quadruplex, 575, 576.
    Sapientie conceptus et partus, 491, 585. Sapientia quomodo uincit malitiam, 511, 555. Sapientia in faciendo bono, 536, 537. Sapientia Dei et hominis, et sapientia superior et inferior 580, 581. Sapientie egressus et regressus, 584. Sapientia Dei et mundi, 586.
    Scandalum duplex et eius instrumentum, 755.
    Scelera septem, tria in anima, quatuor in corpore, 647
    Schisma in Ecclesia uitandum, 708.
    Schole due, uirtutis et ueritatis, et duplex genus discentium, 627.
    Scientie tres, 195, 196.
    Scintille in arundineto, 973.
    Scriptura sacra est cathedra, 510, 511. Scripture statura, altitudo et aspectus horribilis, 703. Scripture mundane et diuine materia, 203. Scripture sacre triplex modus tractandi, 205. Ei seruit mundana, 205. Scripture sacre qualis expositio, 672.
    Scrutinium cur quarta hebdomada Quadragesime et feria quarta celebretur, 446, 447.
    Scytharum regnum, 226.
    Semen triplex, 861. Seminis in terram iacti incrementa, fides et uirtutes alie, 822, 823.
    Seminans in spiritu et carne, 795.
    Semite quas declinauit Dominus, 619.
    Sensus duo in homine, carnalis et spiritalis, 490. Sensus corporis quinque, 984, 985.
    Septuagesima, Sexagesima, Quinquagesima quid, 443, 444. Septuagesime ratio, et paschalis letitie, 878. Septuagesime aut alterius temporis de penitentia sermo, 1043 et seqq. Alius, 1046 et seqq.
    Sermo Dei unus, uiuus, efficax, penetrabilis, anceps, 289. Quomodo diuidit inter spiritum et animam, 290, 291. Sermo Dei tria continet, 558. Sermonum centum prologus, 900.
    Serpentum genera, 100. Eorum diuersa natura, 102.
    Serra, bellua marina, quid significet, 69.
    Seuerus imperator et ab eo gesta, 249.
    Sexagesime officium, 878, 879.
    Sexus quomodo sit a Christo assumptus, 299 300.
    Sicyoniorum regnum et reges, 234.
    Signaculum Dei nobis impressum, 662.
    Significatio uocum et rerum, 205, 206.
    Silentium triplex; et quo in silentio uenit uerbum, 315. De quo dictum: Dum medium silentium tenerent omnia, 316, 317. Silentia tria ante gratiam et alia tria, 845, 846.
    Simiarum natura, 62, 63.
    Similitudo triplex, 804.
    Sirenarum natura, et quid moraliter, 78.
    Sitis quadruplex restringenda per totidem paradisi flumina, 750.
    Sobrie, pie et iuste uiuere quid, 763.
    Speculum Ecclesie, 336 et seqq.
    Spei et fiducie sue, quo constantiores fiant, memorat causas, 177, 178.
    Spiritalis diiudicat omnia, 469 et seqq.
    Spiritus Dei et spiritus mundi per quem consummata sunt omnia, 533. Spiritus tres, 549.
    Stantes a dextris et a sinistris Dei, 725.
    Status hominum quinque, 510, 511. Status triplex in corpore anime diligentis Deum, 677, 678. Status anime fidelis triplex, 756.
    Stellio uel Salamandra, 65.
    Stola uel orarium et eius significatio, 404.
    Struthio et eius penne quibus notantur hypocrite, 35, 36 et seqq.
    Stultus ut luna mouetur, 481.
    Subiectio erga Deum utilis, 609, 610.
    Subtus et supra nos quid sit, 603.
    Sumptio corporis Christi duplex, scilicet sacramentalis et spiritalis, 366.
    Superbia et humilitas, 505. Superbia duplex 548.
    Surditas triplex, 784.
    Symbolum apostolorum quando et quare in missa cantandum, 424.
    Syrie regnum et reges.---Romanis subditur, 231, 232.

 T
    Tabernacula filiorum Isrel, et eorum festa, quid figurent, et quid inde nobis seruandum, 968 et seqq.
    Tabernacula tria de quibus Petrus in Transfiguratione, 896.
    Tabula penitentie, 789.
    Tentationes quatuor conuersi, 733, 734. Tentationum modi quatuor, 1180.
    Terre octo plene diuersarum rerum moraliter, 1110 et seqq.
    Testamenta duo, 209. Testamentum unde et quare dictum, 210.
    Testimonia tria sanctorum in confirmatione fidei, 643.
    Testimonia in celo et in terra tria, 778, 858.
    Theatrica et partes eius uarie, 197.
    Thebea legio patitur, 252, 253.
    Theodosius Magnus imperator et ab eo gesta, 260, 261. Theodosius Iunior et ualentinianus principes, 262, 263. Theodosius imperator deponitur, et clerus factus in pace uiuit, 273.
    Theophania multiplex, 518.
    Theorica et partes eius, 197.
    Tiberius Romanorum quinquagesimus imperator, 268.
    Tigris et eius natura, 83.
    Timores quatuor, 585, 830. Timorem Dei habentes qui sint, 593. Timor seruilis et custodia legis diuine, 604, 605. Timor Domini quis sit, 920. Duplex est, 921. Octo sunt que excitant illum, 921, 922.
    Titillationum carnis cause, 800.
    Titus uespasiani filius imperator, 247.
    Traianus imperator et ab eo gesta, 247.
    Transmigratio triplex, 788.
    Trecenti qui bibentes non curuauerunt genua, 638.
    Trinitas uniuersitatis, 483. Trinitatis attributa, 794.
    Tristitia et gaudium triplex, 785. Quadruplex, 797. Tristitie Ecclesie incrementa, imminente Dominica passione, 890.
    Tube Scripture sacre, 634, 635. Tube argentee ad Petrum et Paulum applicate, et earum usus, 676.
    Turturis natura, nidus, uox, uiduitas, 23, 24, 25.
    Tyranni tres qui contra nos pugnant, 585.

U
    Uber materne affectionis, 812.
    Ubera sponsi que sint, 727.
    Umbre tres et tres dies moraliter, 658, 659.
    Unctio infirmorum, 396.
    Unguentum bonorum triplex, 731. Unguentum quadruplex in cuius odore currit sponsa, 732.
    Unio corporis et spiritus, 285 et seqq.
    Unus quis et quis plures, 647, 648.
    Upupe natura, 50, 51.
    Ursus et eius natura, 85.

u
    uacce immolatio penitentiam figurat, 705.
    ualentinianus Magnus imperator et ualens, et ab eis gesta, 257, 258.
    ualerianus et Galienus imperatores et eorum gesta, 251.
    uanitas hominum duplex, 613.
    uenatio et partes eius, 201. uenatores animarum, 729.
    uerbum naturam assumpsit non personam, dum caro factum est, et quod una persona est, assumens et assumptum,  318, 319. uerbum caro factum nobis remedium prestat et exemplum, 516, 517. uerbum Dei solum anime bonum est, 546, 547. uerborum superfluitas uitanda, 708. uerbum Dei missum in uaria, 794. uerbi diuini efficacia, 820, 821. uerbi Dei ingressus, 855.
    uermes et eorum natura, 103 et seqq.
    uespasianus imperator et ab eo gesta, inter que Ierosolymorum euersio, 245, 246.
    uespere seu uespertinum officium, 411, 412.
    uestes sacerdotales sub ueteri et sub Nouo Testamento, 352, 403. uestes episcopales, 354, 404. uestis non mutanda, nec mores simulandi, 643. uestes sacre et earum significationes, et uestes sacerdotum, 927, 928.
    uetustas duplex, 524. uetustas triplex et eius remedia, 780.
    uie hominis uarie, 501, 502. Due in Euangelio, 502. uie dure huius uite, et quis eas custodit propter uerba labiorum Dei, 599. uie et semite Dei, 599. uie tres que sint, 628. uia ad mortem, et uia arcta ad uitam triplex, 838. uia carnis et uia spiritus, 852.
    uigilie et somni; quando et a quibus surgendum, 814. uigilie uite humane quatuor, 846. uigilie nocturne canonice, 874.
    uincula quatuor Pharaonis, et uestimenta quatuor noxia, 736, 737
    uindicte Domini instrumenta, 806
    uinea Dominica et eius cultura et ad culturam pertinentia et fructus, 929, 930.
    uinum ebrietatis, 801.
    uipere natura, 68, 69.
    uirga et flos moraliter, 656.
    uirginitas triplex, 843, 844. uirgines quatuor ducende, 865.
    uiror calami et iunci, 685.
    uirtus et ueritas simul esse uolunt, 494. uirtus et iustitia, 502. uirtus quibus conseruetur, 750. uirtutes anime, 794. uirtutes septem per beatitudines signate, 987. uirtutes in nobis plantande, et uitia eiicienda; parabola sumpta de paradisi deliciis, 1012 et seqq.
    uisio multiplex, 646.
    uita et mors, gaudium et dolor, 495. uita anime duplex, 523. uita hominis triplex, 843.
    uitellius imperator et eius gesta, 244, 245.
    uitiorum religionem suffocantium descriptio, inter que sunt ebrietas, crapula, fornicatio, otiositas, etc., 189, 190. uitium unde originem trahat, 501. uitium, peccatum, et eius triplex remedium, 831 et seqq. uitia sacerdotum tria, 850, 851.
    uitulus Libani duplex, moraliter, 726, 727. uituli tres immolandi Domino, 860.
    uocationes Domini quatuor, 764.
    uoluntates tres in Christo, 518. uoluntates hominis quatuor, 799.
    uulfida episcopus hereticus, Gotharum litterarum inuentor, 259.
    uulpes et eius natura, 60.
    uulturis natura Christo applicata, 39, 40.
    uultus diuini lumen, 794.
    uulua absque liberis moraliter, 726, 727.

Z
    Zeno imperator Romanus et ab eo gesta, 263.
    Ziphei Dauid prodere uolentes quos significent, 644, 645
    Zone due in ueteri Testamento quid mysterii habeant, 736.







ORDO RERUM QUAE IN HOC TOMO CONTINENTUR.



 HUGO DE S. uICTORE


APPENDIX AD HUGONIS OPERA DOGMATICA.


---DE BESTIIS ET ALIIS REBUS LIBRI QUATUOR.
    Index alphabeticus trium librorum de historia naturali. 9
    Prologus. 3
    Prologus alter. 15

LIBER PRIMUS
    CAP. I.---De tribus columbis, quarum Scriptura meminit. 15
    CAP. II.---De columbe ad Ecclesiam collatione. 16
    CAP. III.---De columbe ad fidelem animam comparatione. 16
    CAP. Iu.---De columbe ad prelatum comparatione. 17
    CAP. u.---De columbe habentis pedes rubros ad Ecclesiam comparatione. 18
    CAP. uI.---De pennis deargentatis columbe, ad predicatores collatis. 18
    CAP. uII.---De sapphirino colore alarum columbe ad contemplatiuos collato. 18
    CAP. uIII.---De coloribus columbe ad mores collatis. 18
    CAP. IX.---De oculis croceis et cautione columbe ad Ecclesie cautionem comparatis. 19
    CAP. X.---De colore reliquo columbe mutabili ad mare turbatum, et De mari ad carnem comparato. 19
    CAP. XI.---De diuersis columbe proprietatibus. 19
    CAP. XII.---De aquilone et austro uentis. 20
    CAP. XIII.---De accipitre quomodo plumescat expandens alas suas ad austrum. 20
    CAP. XIu.---De duabus accipitrum speciebus. 21
    CAP. Xu.---De domesticorum accipitrum curatione. 22
    CAP. XuI.---De accipitris in leua gestatione. 22
    CAP. XuII.---De pertica, super quam stat aut sedet accipiter. 22
    CAP. XuIII.---De accipitrum pedicis seu compedibus. 22
    CAP. XIX.---De loro seu corrigia, et ligamine accipitris. 23
    CAP. XX.---De turture et passere. 23
    CAP. XXI.---De palma, quomodo ei comparatur iustus. 23
    CAP. XXII.---Quomodo ei comparentur Ecclesia et anima fidelis. 23
    CAP. XXIII.---De nido turturis, id est fidelis anime in palma, id est arbore crucis per fidem passionis. Et quomodo palma portetur in manu uictoris. 24
    CAP. XXIu.---De uoce turturis ad animam comparata, et de terra nostra et aliena. 24
    CAP. XXu.---De turture Ecclesie et fideli anime comparata, et de nido eius, et de Christo marito talis turturis. 25
    CAP. XXuI.---De Libano et cedro mysticis, et de passeribus in ramis cedri nidificantibus. 26
    CAP. XXuII.---Quis per passerem sit mystice intelligendus. 27
    CAP. XXuIII.---De domo quam passer inuenit et de passeris mansuefacti moribus. 27
    CAP. XXIX.---De uigilia passeris, id est monachi nuper conuersi. 28
    CAP. XXX.---Quomodo passer assimiletur anime uitando laqueos. 28
    CAP. XXXI.---De passerum duorum et quinque iuxta Euangelium pretio mystice explicando. 28
    CAP. XXXII.---De duobus passeribus ex lege immolandis pro mundatione a Lepra. 29
    CAP. XXXIII.---De pelicani natura. 29
    CAP. XXXIu.---De nycticorace, id est noctua. 30
    CAP. XXXu.---De coruo. 31
    CAP. XXXuI.---De galli gallinacei natura moraliter. 33
     CAP. XXXuII.---De struthione et eius pennis, quibus notantur hypocrite, et accipitris et herodii, quibus significantur electi. 35
    CAP. XXXuIII.---De uulture, et eius natura Christo applicata. 39
    CAP. XXXIX.---De gruibus ordine litterato unam preuolantem sequentibus. 40
    CAP. XL.---De natura milui ad uitiosos applicata. 41
    CAP. XLI.---De hirundinis natura, moraliter anime penitenti addicta. 42
    CAP. XLII.---De ciconie natura. 43
    CAP. XLIII.---De merule natura moraliter 44
    CAP. XLIu.---De bubonis natura moraliter 45
    CAP. XLu.---De graculi natura moraliter 45
    CAP. XLuI.---De anseris natura moraliter 46
    CAP. XLuII.De natura ardee. 47
    CAP. XLuIII---De caladrio aue. 48
    CAP. XLIX.---De phenice. 48
    CAP. L.---De perdicis natura. 49
    CAP. LI.---De coturnice. 50
    CAP. LII.---De upupe natura. 50
    CAP. LIII.---De olore uel cygno. 51
    CAP. LIu.---De classe Salomonis et Iosaphat. 51
    CAP. Lu.---De pauonis natura. 52
    CAP. LuI.---De natura aquile. 53
    CAP. LuII.---De ibide aue. 55
    CAP. LuIII.---De fulica. 56

LIBER SECUNDUS.---De naturis animalium.
    Prologus. 55
    CAP. I.---De leone. 56
    CAP. II.---De antula seu anto aut antelope animali. 57
    CAP. III.---De onocentauro. 58
    CAP. Iu.---De herinaceo, seu hericio. 58
    CAP. u.---De uulpe et eius natura. 59
    CAP. uI.---De monocerote siue unicorni animali. 59
    CAP. uII.---De hydro et hydra. 60
    CAP. uIII.---De crocodili natura. 60
    CAP. IX.---De castoris natura. 61
    CAP. X.---De hyena. 61
    CAP. XI.---De onagro. 62
    CAP. XII.---De simiis. 62
    CAP. XIII.---De capri natura. 63
    CAP. XIu.---De ceruorum natura. 64
    CAP. Xu.---De ibice. 64
    CAP. XuI.---De stellione et salamandra. 65
    CAP. XuII.---De canibus et eorum naturis. 65
    CAP. XuIII.---De mustela et aspide 66
    CAP. XIX.---De lapidibus igniferis. 66
    CAP. XX.---De luporum natura. 67
    CAP. XXI.---De uipere natura. 68
    CAP. XXII.---De serre bellue natura. 69
    CAP. XXIII.---De panthere natura. 69
    CAP. XXIu.---De dracone animantium maximo. 71
    CAP. XXu.---De elephantis natura. 72
    CAP. XXuI.---De elephantis natura iterum. 73
    CAP. XXuII.---De pelicani natura. 74
    CAP. XXuIII.---De lacerto, stellione et la erta. 74
    CAP. XXIX.---De formice natura. 75
    CAP. XXX.---De aspidis natura. 76
    CAP. XXXI.---De charadrio seu charadro aue maritima. 77
    CAP. XXXII.---De syrenarum seu syr num natura. 78
    CAP. XXXIII.---De onocentauro rursus. 78
    CAP. XXXIu.---De adamantis uirtute. 78
    CAP. XXXu.---De concha, seu concha margaritifera. 80
    CAP. XXXuI.---De aspidochelone, bellua aquatica. 82

LIBER TERTIUS.
    CAP. I.---De tigride. 83
    CAP. II.---De pardo, et leopardo. 83
    CAP. III.---De lynce. 84
    CAP. Iu.---De gryphe. 84
    CAP. u.---De bonaso. 84
     CAP. uI.---De urso. 85
    CAP. uII.---De leucrocuta 85
    CAP. uIII.---De manticora. 85
    CAP. IX.---De tharaudo. 86
    CAP. X.---De eale animali. 86
    CAP. XI.---De cane et eius natura. 86
    CAP. XII.---De animalium in genere nominibus speciebus et proprietatibus. 88
    CAP. XIII.---De oue. 88
    CAP. XIu.---De ueruece. 89
    CAP. Xu.---De agno. 89
    CAP. XuI.---De hirco et hedo. 89
    CAP. XuII.---De apro. 89
    CAP. XuIII.---De iuuenco et tauro. 89
    CAP. XIX.---De boue et uro, et similibus 90
    CAP. XX.---De cameli natura. 90
    CAP. XXI.---De dromedario. 91
    CAP. XXII.---De asino et asello. 91
    CAP. XXIII.---De equo et eius natura. 91
    CAP. XXIu.---De cato, seu musione. 93
    CAP. XXu.---De mure et sorice. 93
    CAP. XXuI.---De talpa. 94
    CAP. XXuII.---De auibus in genere. 94
    CAP. XXuIII.---De psittaco. 94
    CAP. XXIX.---De halcyone. 95
    CAP. XXX.---De cinnamulgo. 95
    CAP. XXXI.---De herciniis auibus. 95
    CAP. XXXII.---De pica et pico. 95
    CAP. XXXIII.---De luscinia. 96
    CAP. XXXIu.---De uespertilione, 96
    CAP. XXXu.---De cornice et coruo iterum. 96
    CAP. XXXuI.---De anate. 97
    CAP. XXXuII.---De ouis et ex eis natis. 97
    CAP. XXXuIII.---De apibus. 97
    CAP. XXXIX.---De arbore quadam in India. 99
    CAP. XL.---De serpentum generibus. 100
    CAP. XLI.---De basilisco et sibilo. 100
    CAP. XLII.---De ceraste. 100
    CAP. XLIII.---De scitale. 101
    CAP. XLIu.---De amphysibena. 101
    CAP. XLu.---De boa serpente iterum. 101
    CAP. XLuI.---De Iaculo serpente. 101
    CAP. XLuII.---De syrenis serpentibus. 101
    CAP. XLuIII.---De sepe serpente. 101
    CAP. XLIX.---De lacerto iterum et batracha. 101
    CAP. L.---De dypsade serpente. 101
    CAP. LI.---De saura. 102
    CAP. LII.---De stellione iterum, et aliis serpentibus. 102
    CAP. LIII.---De serpentum uaria natura. 102
    CAP. LIu.---De uermibus. 103
    CAP. Lu.---De piscium diuersorum naturis. 105
    CAP. LuI.---De arboribus. 111
    CAP. LuII.---De margaritarum inuentione et procreatione. 115
    CAP. LuIII.---De duodecim lapidibus pretiosis. 115
    CAP. LIX.---De natura in communi, et de natura hominis rerum naturalium principis ultimo loco creati. 119
    CAP. LX.---De hominis membris et partibus. 121
    CAP. LXI.---De etatibus hominis, et uocabulis earum, etiam usque ad mortem, et mortuos. 132

LIBER QUARTUS.---De proprietatibus et epithetis rerum serie litteraria in ordinem redactis.
    CAP. I.---De his quibus prima littera est A. 135
    CAP. II.---De his quibus B est prima littera. 138
    CAP. III.---De his quibus C est prima littera. 139
    CAP. Iu.---De his quibus prima littera est D. 143
    CAP. u.---De his quibus prima littera est E. 145
    CAP. uI.---De his quibus prima littera est F. 145
    CAP. uII.---De his quibus prima littera est G. 147
    CAP. uIII.---De his quibus prima littera est H. 148
    CAP. IX.---De his quibus prima littera est I. 149
    CAP. X.---De his quibus prima littera est L. 150
    CAP. XI.---De his quibus prima littera est M. 152
    CAP. XII.---De his quibus prima littera est N. 153
    CAP. XIII.---De his quibus prima littera est O. 154
    CAP. XIu.---De his quibus prima littera est P. 155
    CAP. Xu.---De his quibus prima littera est Q. 158
    CAP. XuI.---De his quibus prima littera est R. 158
    CAP. XuII.---De his quibus prima littera est S. 159
    CAP. XuIII.---De his quibus prima littera est T. 161
    CAP. XIX.---De his quibus prima littera est u 163

DE ANIMA LIBRI QUATUOR.
    LIBER PRIMUS. 
    LIBER SECUNDUS. 
     LIBER TERTIUS.  Ad quem addendum:
    CAP. L.---Contemplatio super illud: »uerbum caro factum est,« que non habetur in aliis, et uidetur nouum opusculum. 165

LIBER QUARTUS.---De erectione mentis ad Deum.
    CAP. I.---Quod sit nobis necessarium inuocare Deum, et quid sit inuocare illum. 171
    CAP. II.---Quomodo Deus immotus in se manens det cuncta moueri; cunctaque agat, aut coagat. 171
    CAP. III.---De pia rursum Dei inuocatione, et mentis per eam tranquillitate et gaudio, et de anime Deum non querentis miseria. 172
    CAP. Iu.---Orat quo Deum pro modulo mentis sue capere possit, ut dilatetur domus anime sue eiectis desideriis prauis, et receptis bonis, meminitque quanta sit felicitas anime in celum recepte. 174
    CAP. u.---Celestibus bonis perfrui, et terrenis malis erui desideranter orat, eaque commemorat. 175
    CAP. uI.---Amorem suum in Deum profitetur, ut eum crescere faciat, et causas amoris addit. 176
    CAP. uII.---Spei et fiducie sue, quo constantiores fiant, memorat causas et argumenta. 177
    CAP. uIII.---De celestis glorie excellentia, et eius contemplatione, et modo obtinendi eam. 178
    CAP. IX.---Anima cur sit similitudine Dei predita, et ad quantam ex ea re spem et fiduciam assurgere ualeat, et de amoris anime in Deum meritis. 179
    CAP. X.---De requie tuta et firma in uulneribus, uisceribus et morte Christi, que ab omnibus protegunt malis et insidiis. 181
    CAP. XI.---Excitatur anima ad amandum Christum et se illi conformandum per amorem. 182
    CAP. XII.---De uite nostre reparatione per mortem Christi, et de laude caritatis ac de latitudine eius. 183
    CAP. XIII.---De interioris hominis custodia habenda per uirtutes cardinales. 185
    CAP. XIu.---De secundo nuntio qui est amor et desiderium eterne uite, et de gaudiis et incolis celi per eum enuntiatis. 186
    CAP. Xu.---De ciuium celestium communicatione, et exsultatione prima. 187
    CAP. XuI.---De beatitudinibus anime et ferculis uite eterne, descriptioque uirtutum per quas ad eas peruenitur. 189
    CAP. XuII.---Descriptio quorumdam uitiorum religionem suffocantium, ut sunt crapula, ebrietas, etc. 189

EXCERPTIONUM ALLEGORICARUM LIBRI XXIu.


LIBER PRIMUS.
    Prologus. CAP. I.---De conditione creature rationalis. 193
    CAP. II.---De tribus bonis primordialibus et duobus externis homini datis. 194
    CAP. III.---De tribus malis principalibus. 195
    CAP. Iu.---De tribus remediis contra dicta tria mala. 195
    CAP. u.---De tribus scientiis. 195
    CAP. uI.---De philosophia et partibus eius. 196
    CAP. uII.---De theorica et partibus eius. 197
    CAP. uIII.---De mathematica et partibus eius. 197
    CAP. IX.---De arithmetica. 198
    CAP. X.---De musica et partibus eius. 198
    CAP. XI.---De geometria et partibus eius. 199
    CAP. XII.---De astronomia et astrologia. 199
    CAP. XIII.---De practica et partibus eius. 199
    CAP. XIu.---De mechanica et partibus eius 200
    CAP. Xu.---De lanificio. 200
    CAP. XuI.---De armatura. 200
    CAP. XuII.---De nauigatione. 200
    CAP. XuIII.---De agricultura. 201
    CAP XIX.---De uenatione. 201
    CAP. XX.---De medicina. 201
    CAP. XXI.---De theatrica. 201
    CAP. XXII.---De logica et partibus eius. 201
    CAP. XXIII.---Quomodo legende sint artes. 202
    CAP. XXIu.---De inuentoribus artium. 202
    CAP. XXu.---De magica et partibus eius. 203

LIBER SECUNDUS.
    CAP. I.---De materia mundane Scripture et diuine. 203
    CAP. II.---Quare tria uisibilia mundi, tria inuisibilia Dei demonstranda. 203
    CAP. III.---De Scripture diuine triplici modo tractandi. 205
    CAP. Iu.---Quod scriptura mundana subseruiat diuine. 205
    CAP. u.---De significatione uocum et rerum. 205
    CAP. uI.---Quare Scriptura primum ponat opera conditionis. 206
     CAP. uII.---De creatione mundi, et operibus sex dierum. 207
    CAP. uIII.---De quatuor operibus Dei. 208
    CAP. IX.---De duobus Testamentis. 208
    CAP. X.---Unde dicatur Testamentum. 210

LIBER TERTIUS.
    CAP. I---De tribus partibus mundi. 209
    CAP. II.---De Asia et partibus eius. 209
    CAP. III.---De Africa et partibus eius. 212
    CAP. Iu.---De Europa et partibus eius. 212
    CAP. u.---De montibus in toto orbe insignibus. 213
    CAP. uI.---De fluminibus in toto orbe insignibus. 214
    CAP. uII.---De insulis mundi. 214
    CAP. uIII.---De ciuitatibus et urbibus insignibus. 214

LIBER QUARTUS.
    CAP. I.---Per que sequens currat narratio, 215
    CAP. II.---Patriarcharum nomina. 215
    CAP. III.---Iudicum nomina. 215
    CAP. Iu.---Reges Ierusalem et Iuda recensentur. 216
    CAP. u.---Nomina pontificum. 216
    CAP. uI.---Historia ab Adam usque ad Moysen. 216
    CAP. uII.---Historia a Moyse usque ad Iosue. 217
    CAP. uIII.---Historia a Iosue usque ad Saulem regem. 218
    CAP. IX.---Historia a Saule usque ad Ezechiam. 219
    CAP. X.---Historia ab Ezechia usque ad reditum de Babylonia. 221
    CAP. XI.---Historia a Cyro usque ad Iudam Machabeum. 222
    CAP. XII.---Historia a Iuda Machabeo usque ad Christum. 224
    CAP. XIII.---De Herode et genere eius. 225

LIBER QUINTUS.
    CAP. I.---De regnis mundi. 225
    CAP. II.---De regno Scytharum. 226
    CAP. III.---De regno Assyriorum. 227
    CAP. Iu.---De regno Medorum. 227
    CAP. u.---De regno Persarum. 228
    CAP. uI.---De regno Macedonum. 229
    CAP. uII.---De regnis Syrie. 231
    CAP. uIII.---De regno Asie. 232
    CAP. IX.---De regno Aegypti. 232
    CAP. X.---De regno Aegyptiorum post Alexandrum magnum. 234
    CAP. XI.---De regno Sycionorum. 234
    CAP. XII---De regno Argiuorum. 235
    CAP. XIII.---De regno Atheniensium. 235
    CAP. XIu.---De regno Lacedemoniorum. 235
    CAP. Xu.---De regno Corinthiorum. 236
    CAP. XuI.---De regno Lydorum. 236
    CAP. XuII.---De regno Parthorum. 236
    CAP. XuIII.---De regno Numidie. 236
    CAP. XIX.---De regno Babylonie. 237
    CAP. XX.---De regno Latinorum. 237
    CAP. XXI.---De Iulio Cesare primo imperatore Romano, et Pompeio Magno. 238

LIBER SEXTUS.
    CAP. I.---De concordia precedentium et sequentium. 239
    CAP. II.---De Octauiano secundo monarcha et de natiuitate Christi. 239
    CAP. III.---De Claudio Tiberio Cesare. 241
    CAP. Iu.---De Caio Caligula. 242
    CAP. u.---De Claudio Caligule patruo. 243
    CAP. uI.---De Nerone. 243
    CAP. uII.---De Galba Cesare 244
    CAP. uIII.---De Othone. 244
    CAP. IX.---De uitellio. 244
    CAP. X.---De uespasiano et destructione Ierosolymorum. 245
    CAP. XI.---De Tito uespasiani filio. 247
    CAP. XII.---De Domitiano. 248
    CAP. XIII.---De Nerua. 248

LIBER SEPTIMUS.
    CAP. I.---De Traiano Cesare 247
    CAP. II.---De Aelio Adriano. 247
    CAP. III.---De Antonio Pio. 248
    CAP. Iu.---De Marco Aurelio, et Aurelio Commodo. 249
    CAP. u.---De L. Aurelio Commodo 249
    CAP. uI.---De Aelio Pertinace. 249
    CAP. uII.---De Iuliano. 249
    CAP. uIII.---De Seuero Cesare. 249
    CAP. IX.---De Aurelio Antonino Bassiano 250
    CAP. X.---De Macro Macrino. 250
    CAP. XI.---De Marco Aurelio Antonino. 250
    CAP. XII.---De Alexandro Mammea. 250
    CAP. XIII.---De Maximo Iulio. 250
     CAP. XIu.---De Gordiano. 250
    CAP. Xu.---De Philippo qui et M. Iulius, et eius filio. 250
    CAP. XuI.---De Decio. 250
    CAP. XuII.---De Gallo Hostiliano, et uolusiano filio eius, et Aemiliano tyranno. 251
    CAP. XuIII.---De ualeriano, et Galieno. 251
    CAP. XIX.---De Claudio et Quintilio. 251
    CAP. XX.---De Aurelio, seu Aureliano, et Tacito, et Floriano imperatoribus. 252
    CAP. XXI.---De Probo. 252
    CAP. XXII.---De Caro Narbonensi, et Numeriano. 252
    CAP. XXIII.---De Diocletiano et Maximiano imperatoribus. 252

LIBER OCTAuUS.
    CAP. I.---De Constantino Magno. 253
    CAP. II.---De Constantio, Constantino et Constante fratribus. 256
    CAP. III.---De Iuliano Apostata. 256
    CAP. Iu.---De Iouiano. 257
    CAP. u.---De ualentiniano Magno. 257
    CAP. uI.---De ualente. 258
    CAP. uII.---De Gratiano et ualentiniano. 259
    CAP. uIII.---De Theodosio Magno. 260
    CAP. IX.---De Arcadio et Honorio principibus. 261
    CAP. X.---De Honorio et Theodosio iuniori imperatoribus. 262
    CAP. XI.---De Theodosio iuniore et ualentiniano principibus. 262
    CAP. XII.---De Martiano et ualentiniano imperatoribus. 263
    CAP. XIII.---De Leone Magno. 263
    CAP. XIu.---De Leone secundo, Basilico et Zenone. 264

LIBER NONUS.
    CAP. I.---De Zenone. 263
    CAP. II.---De Anastasio. 265
    CAP. III.---De Iustino Seniore. 265
    CAP. Iu.---De Iustiniano Magno. 266
    CAP. u.---De Iustino Iuniore. 267
    CAP. uI.---De Tiberio imperatore. 268
    CAP. uII.---De Mauritio imperatore ex Grecis primo apud Romanos. 268
    CAP. uIII.---De Phoca. 269
    CAP. IX.---De Heraclio. 269
    CAP. X.---De Heracleona. 270
    CAP. XI.---De Constante Constantini Heraclii filio. 270
    CAP. XII.---De Constantino Constantis filio. 271
    CAP. XIII.---De Iustiniano. 271
    CAP. XIu.---De Leontio imperatore. 272
    CAP. Xu.---De Absimaro seu Tiberio. 272
    CAP. XuI.---Item de Iustiniano restituto, et eius seuitia. 272
    CAP. XuII.---De Philippico Bardauio. 273
    CAP. XuIII.---De Anastasio Arthemio. 273
    CAP. XIX.---De Theodosio. 273
    CAP. XX.---De Leone. 274
    CAP. XXI.---De Constantino imperatore. 274
    CAP. XXII.---De Leone. 275
    CAP. XXIII.---De Constantino imperatore, et Irene matre eius. 275

LIBER DECIMUS.
    CAP. I.---De origine Francorum 275
    CAP. II.---De gente Francorum, et de regibus eorum. 276
    CAP. III.---De Clodoueo rege. 277
    CAP. Iu.---De filiis Clodouei. 278
    CAP. u.---De filiis Clotarii, et quibusdam aliis regibus. 278
    CAP. uI.---De regno Caroli Magni. 280
    CAP. uII.---Quomodo Carolus Magnus factus est imperator. 282
    CAP. uIII.---De imperio Caroli Magni. 282
    CAP. IX.---De Ludouico pio, et quibusdam aliis regibus. 285
    CAP. X.---De gente Northmannorum, et successoribus Caroli Simplicis. 284
     285

DE UNIONE CORPORIS ET ANIMAE.
    Tractatus paruus. 285

APOLOGIA DE uERBO INCARNATO. Auctore, ut uidetur, Ioanne Cornubiensi.
    Obiectiones uarie contra eos qui dicunt Christum non esse aliquid secundum quod est homo. 295

DE uERBO INCARNATO COLLATIONES TRES.
    COL. I.---De triplici silentio, in quorum secundo agitur de incarnatione uerbi. 315
    COL. II.---Quod uerbum, dum caro factum est, naturam  assumpsit, non personam, et quod una persona est assumens et assumptum. 318
    COL. III.---De incarnatione uerbi, et mysterio eius respectu nuntii et uirginis. 320

DE FILIA IEPHTHE.
    Dissertatio. 323

SPECULUM DE MYSTERIIS ECCLESIAE.
    Prologus. 335
    CAP. I.---De Ecclesia. 335
    CAP. II.---De dedicatione Ecclesie. 338
    CAP. III.---De officiis Horarum canonicarum. 340
    CAP. Iu.---De seruitio totius anni. 347
    CAP. u.---De ordinibus clericorum. 349
    CAP. uI.---De uestimentis sacris. 352
    CAP. uII.---De celebratione misse. 356
    CAP. uIII.---De occultis scripturarum ueteris et Noui Testamenti. 374
    CAP IX.---De materia diuine Scripture. 376

DE CAEREMONIIS, ECCLESIASTICIS. Auctore, ut uidetur, Roberto Paululo.
    Prefatio. 381

LIBER PRIMUS.---De consecratione ecclesie et de sacramentis ecclesiasticis.
    CAP. I.---De trina circuitione episcopi cum aqua benedicta. 383
    CAP. II.---De trino accessu episcopi ad ostium basilice. 384
    CAP. III.---De scriptura duplicis alphabeti in pauimento. 385
    CAP. Iu.---Quid ingressus basilicam episcopus primo dicat et faciat. 385
    CAP. u.---De aqua et sale et cinere permistis. 386
    CAP. uI.---De crucibus aque in altari. 386
    CAP. uII.---De septenaria circuitione episcopi circa altare. 386
    CAP. uIII.---De residuo molte ad basim altaris recondendo. 387
    CAP. IX.---De extersione altaris cum lineo panno. 387
    CAP. X.---Quid significetur in unctione altaris. 387
    CAP. XI.---Quid sit quod altare uelaminibus albis cooperitur. 388
    CAP. XII.---De sacramentis ecclesiasticis. 388
    CAP. XIII.---De baptismo. 388
    CAP. XIu.---De uerbis rustice prolatis, et quare in aqua tantum fiat baptismus. 390
    CAP. Xu.---De responsione patrinorum pro puero.
    CAP. XuI.---Quid in baptismo dimittatur. 390
    CAP. XuII.---De die scrutinii. 391
    CAP. XuIII.---De antecedentibus ante baptismum. 391
    CAP. XIX.---De trina immersione et unctione Chrismatis. 392
    CAP. XX.---De ueste alba et communione paruulorum. 392
    CAP. XXI.---Quod paruuli in etate congrua patrinorum promissione tenentur. 393
    CAP. XXII.---De confirmatione. 393
    CAP. XXIII.---De penitentia. 393
    CAP. XXIu.---Quare penitentia solemnis non iteretur. 394
    CAP. XXu.---Qualiter sacerdos peccata dimittit. 394
    CAP. XXuI.---De iniuste communicato, utrum ligatus sit. 394
    CAP. XXuII.---De unctione infirmorum. 396
    CAP. XXuIII.---De coniugio, 396
    CAP. XXIX.---De bonis coniugii. 397
    CAP. XXX.---Quid faciat matrimonium. 397
    CAP. XXXI.---Que impediant coniugium. 398
    CAP. XXXII.---De ordinibus. 399
    CAP. XXXIII.---De ostiariis. 400
    CAP. XXXIu.---De lectoribus. 400
    CAP. XXXu.---De exorcistis. 400
    CAP. XXXuI.---De acolythis. 400
    CAP. XXXuII.---De subdiaconibus. 400
    CAP. XXXuIII.---De diaconibus. 400
    CAP. XXXIX.---De presbyteris. 401
    CAP. XL.---De episcopis. 401
    CAP. XLI.---De archiepiscopis. 401
    CAP. XLII.---De patriarchis et eorum locis. 402
    CAP. XLIII.---De summo pontifice et officio eius. 402
    CAP. XLIu.---Quare episcopi die Dominica consecrentur. 402
    CAP. XLu.---De ueste sacerdotali, et primo de humerali seu amictu. 403
    CAP. XLuI.---De alba. 403
    CAP. XLuII.---De cingulo. 403
    CAP. XLuIII.---De stola. 404
    CAP. XLIX.---De subcingulo. 404
    CAP. L.---De casula 404
     CAP. LI.---De fauone. 404
    CAP. LII.---De ueste episcopali. 404
    CAP. LIII.---De dalmatica. 404
    CAP. LIu.---De sandaliis. 405
    CAP. Lu.---De mitra. 405
    CAP. LuI.---De chirothecis. 406
    CAP. LuII.---De pallio archiepiscopali. 406

LIBER SECUNDUS.---De ecclesiasticis officiis.
    CAP. I.---De Hora prima. 407
    CAP. II.---Qualiter et ad quid preces fiant. 409
    CAP. III.---De Tertia, Sexta et Nona. 410
    CAP. Iu.---Quando preces dicantur ad horas, quando taceantur, et quare. 410
    CAP. u.---De officio uespertino. 411
    CAP. uI.---Unde cepit Antiphonarum usus. 412
    CAP. uII.---De Completorio. 412
    CAP. uIII.---De officio nocturnali 413
    CAP. IX.---Quare hoc officium tres habeat distinctiones. 414
    CAP. X.---De laudibus Matutinis. 415
    CAP. XI.---De missa unde initium sumpsit et unde augmentum. 416
    CAP. XII.---Quod missa tribus linguis celebratur et quare. 418
    CAP. XIII.---Que ratio cantandi in celebratione misse. 418
    CAP. XIu.---De introitu et processione ministrorum. 419
    CAP. Xu.---De hymno Angelico. 420
    CAP. XuI.---De Collecta et causa nominis huius. 421
    CAP. XuII.---De Epistola et causa huius nominis. 421
    CAP. XuIII.---De Graduali siue Responsorio, et causa utriusque nominis. 422
    CAP. XIX.---De Alleluia et Pneumatum significatione. 422
    CAP. XX.---De missione diaconi ad legendum Euangelium. 423
    CAP. XXI.---De symbolo apostolorum, quando et quare cantandum sit. 424
    CAP. XXII.---De offerenda et significatione uersuum eius. 424
    CAP. XXIII.---De oratione Secreta, et patena ferenda. 425
    CAP. XXIu.---De prefatione. 425
    CAP. XXu.---Summa sententie totius Canonis. 425
    CAP. XXuI.---De significatione altaris exterioris. 427
    CAP. XXuII.---De significatione altaris interioris. 428
    CAP. XXuIII.---De propitiatorio mystice. 429
    CAP. XXIX.---Canonis expositio. 430
    CAP. XXX.---De mystico rationali. 430
    CAP. XXXI.---Quod petat Actionis prime oratio. 430
    CAP. XXXII.---De Actione secunda. 431
    CAP. XXXIII.---Quid petat oratio Actionis secunde. 432
    CAP. XXXIu.---De Actione tertia. 432
    CAP. XXXu.---De oratione pro defunctis. 433
    CAP. XXXuI.---De mystico superhumerali. 433
    CAP. XXXuII.---De signis ultimis quid a reliquiis differunt in causa. 434
    CAP. XXXuIII.---De eleuatione Sacramenti, quid significet. 435
    CAP. XXXIX.---De oratione Dominica; que est oratio Actionis tertie. 435
    CAP. XL.---Quare pax datur ante communionem. 437
    CAP. XLI.---De communione. 437

LIBER TERTIUS.---De specialibus missarum obseruationibus iuxta temporum uarietatem et causarum.
    CAP. I.---De officio misse in ieiuniis quatuor Temporum. 438
    CAP. II.---Quare due lectiones legantur ad missam feria quarta; una, feria sexta; et quatuor in sabbato quatuor Temporum. 439
    CAP. III.---De oratione super populum in quadragesimali tempore. 440
    CAP. Iu.---Quare in Aduentu Domini cantica letitie taceantur. 441
    CAP. u.---Quare in Natali Domini terne misse celebrentur. 441
    CAP. uI.---Quare in festo beati Ioannis Baptiste misse due in quibusdam Ecclesiis celebrentur. 442
    CAP. uII.---De repetitione uerborum in uersibus Offerende, »uir erat.« 442
    CAP. uIII.---Quare in festo Innocentium cantus letitie taceatur. 442
    CAP. IX.---Quare in Aduentu et Quadragesima ministri altaris utantur casulis. 442
    CAP. X.---De Septuagesima 443
    CAP. XI.---De Sexagesima. 444
     CAP. XII.---De Quinquagesima. 444
    CAP. XIII.---De Quadragesima 445
    CAP. XIu.---De Capite ieiunii quadragesimalis. 445
    CAP. Xu.---Quare scrutinium quarta hebdomada celebretur et feria quarta. 446
    CAP. XuI.---De officio Sabbati cui titulus: »Sabbato uacat.« 447
    CAP. XuII.---De officio misse in quarta feria post Dominicam Palmarum. 448
    CAP. XuIII.---De officio ferie quinte ante Parasceuen. 449
    CAP. XIX.---Quare eadem die altaria denudentur. 450
    CAP. XX.---De officio ferie sexte, et quare dicatur Parasceue, et quare altaria hac die aqua et uino lauentur. 450
    CAP. XXI.---Quid significet cereus nocte paschali ante baptismum erectus. 451
    CAP. XXII.---De officio misse in nocte paschali. 452
    CAP. XXIII.---Quid significet nouus ignis in cereo. 452
    CAP. XXIu.---Quare tituli Lectionum hac die taceantur. 452
    CAP. XXu.---Quare tripliciter litanie fiant. 452
    CAP. XXuI.---Quod paruuli in fide Ecclesie saluantur. 453
    CAP. XXuII.---Quare paschalis hebdomada in albis celebretur. 453
    CAP. XXuIII.---Quare Introitus non cantatur ad missam Sabbato sancto. 453
    CAP. XXIX.---Quare post Alleluia cantetur Tractus. 453
    CAP. XXX---Quare ante Euangelium cerei non ferantur. 453
    CAP. XXXI.---Quare in eadem missa »Agnus Dei« non cantetur. 454
    CAP. XXXII.---De officio sancti Pasche. 454
    CAP. XXXIII.---Quare a Pascha usque ad Pentecosten non cantatur Responsorium. 454
    CAP. XXXIu.---Quare in diebus ieiunii »Alleluia« non cantetur ad missam. 454
    CAP. XXXu.---Quare in uigilia Pentecostes baptismus celebretur. 455
    CAP. XXXuI.---De officio missarum infra hebdomadam Pentecostes. 456
    CAP. XXXuII.---De officio misse pro mortuis. 456

DE CANONE MYSTICI LIBAMINIS. Auctore, ut uidetur, Ioanne Cornubiensi.
    CAP. I.---De crucis Dominice uirtute. 455
    CAP. II.---De primo ordine Canonis. 459
    CAP. III.---De tribus pro quibus oramus, et que petimus. 460
    CAP. Iu.---De secundo ordine Canonis. 461
    CAP. u.---De tertio ordine Canonis. 462
    CAP. uI.---De quarto ordine Canonis. 463
    CAP. uII.---De quinto ordine Canonis. 465
    CAP. uIII.---De sexto ordine Canonis. 465
    CAP. IX.---De septimo ordine Canonis. 467
    CAP. X.---De tribus ordinibus sanctorum in Canone positorum. 469

MISCELLANEA.


LIBER PRIMUS.---Elucidationes uarie in Scripturam moraliter.
    Titulus I.---De eo quod spiritualis diiudicat omnia, et de iudicio ueri et boni. 469
    Tit II.---De cibo Emmanuelis, de quo scriptum est: »Butyrum et mel comedet,« etc. 477
    Tit. III.---Apologus probans omne cor pronum esse ad commendationem sui et suorum. 481
    Tit. Iu.---De stulto qui ut »luna mutatur,« et de iusto qui »uir unus« est. 481
    Tit. u.---Quod in sensu bonum hominis non est. 481
    Tit. uI.---De triplici pace. 482
    Tit. uII.---De dignitate et libertate rationalis creature. 482
    Tit. uIII.---De triplici exercitatione; et quibus actiua et contemplatiua uite figurantur nominibus. 483
    Tit. IX.---Quod elementum duobus modis dicitur. 483
    Tit. X.---De trinitate uniuersitatis. 483
    Tit. XI.---Quod in originali peccato uitia tria, inobedientie due et peccatum unum fuerunt. 483
    Tit. XII.---Quod Christus et sapientia a diuersis uariis queruntur modis. 484
    Tit. XIII.---Quod Deus in Scriptura homini foris loquitur per preceptiones, prohibitiones, promissiones et micationes. 484
    Tit. XIu.---Quod Deus cum homine sit quatuor modis. 485
    Tit. Xu.---De progressionibus cognitionis. 485
     Tit. XuI.---Quod animus quatuor modis agenda tractat. 485
    Tit. XuII.---De dissimili operatione Dei. 486
    Tit. XuIII.---De fide, quid sit, et que ad eam spectent. 486
    Tit. XIX.---De caritate, fide et spe 488
    Tit. XX.---De quatuor debitoribus. 488
    Tit. XXI.---De impedimento cognitionis. 489
    Tit. XXII---De tribus motibus in homine. 489
    Tit. XXIII.---De instrumentis cognitionis. 490
    Tit. XXIu.---De sensu hominis, carnali et spiritali. 490
    Tit. XXu.---De diuinis luminibus. 490
    Tit. XXuI.---De conceptu et partu Sapientie. 491
    Tit. XXuII.---De triplici genere aspirationum. 491
    Tit. XXuIII.---De quinque iugis. 491
    Tit. XXIX.---Quod Deo nichil inordinatum esse potest. 491
    Tit. XXX.---Quod Deus non transmutatur. 491
    Tit. XXXI.---De mysterio in forma celi et terre. 491
    Tit. XXXII.---De serie temporum, et amandorum ratione. 492
    Tit. XXXIII.---De fructu et desiderio iustitie. 492
    Tit. XXXIu.---De sacramento corporis Christi. 492
    Tit. XXXu.---De gloria et pena corporis humani. 492
    Tit. XXXuI.---Quod Moyses typus fuit Christi. 493
    Tit. XXXuII.---Quod creatura non potest bene esse sine Creatore. 493
    Tit. XXXuIII.---De diuisione per iniquitatem, et unione per caritatem. 493
    Tit. XXXIX.---De triplici operatione philosophie. 493
    Tit. XL.---De triplici eruditione et duplici operatione spiritus. 493
    Tit. XLI.---Quod prius pusillanimes fouendi sunt per consolationem ut surgant; postea terrore confirmandi per increpationem ne recidant. 494
    Tit. XLII.---Quod pro temporalium abundantia non debet fraternitatis frangi concordia. 494
    Tit. XLIII.---Quod uirtus et ueritas simul esse uolunt. 494
    Tit. XLIu.---De duplici amore et superedificatione. 495
    Tit. XLu.---De carne iumento et spiritu sessore. 495
    Tit. XLuI.---De occultis et manifestis hominis et homini. 495
    Tit. XLuII.---De uita et morte, gaudio et dolore duplicibus, 495
    Tit. XLuIII.---De duabus ciuitatibus et duobus populis et regibus. 496
    Tit. XLIX.---De officio et potestate prelatorum. 497
    Tit. L---De tribus crucibus. 499
    Tit. LI.---De duplici oleo, scilicet Dei et mundi. 500
    Tit. LII.---De falsitate consolationis mundane. 500
    Tit. LIII.---De quadruplici recordatione preteritorum malorum. 501
    Tit. LIu.---Unde uitium originem trahat. 501
    Tit. Lu.---De uariis uiis hominis. 501
    Tit. LuI.---De duabus uiis in Euangelio. 502
    Tit. LuII---De uirtute et iustitia. 502
    Tit. LuIII.---De actiua et passiua iustitia. 502
    Tit. LIX.---De lectulo et ferculo Salomonis. 503
    Tit. LX.---De eisdem. 503
    Tit. LXI.---De ferculo Salomonis et de curru Pharaonis. 503
    Tit. LXII.---De ferculo et lectulo Salomonis. 504
    Tit. LXIII.---De quatuor modis quibus notitia Dei manifestatur homini, seu de natura, gratia et Deo. 504
    Tit. LXIu.---De superbia et humilitate. 505
    Tit. LXu.---De triplici contemplatione et eruditione. 505
    Tit. LXuI.---De tribus gradibus fidei. 505
    Tit. LXuII.---Quod caritas nunquam excidit. 506
    Tit. LXuIII.---Quare conscientie hominum uelate sint. 506
    Tit. LXIX.---De seruitute et timore Dei. 506
    Tit. LXX.---Quod bonus animus sit hortus uoluptatis. 506
    Tit. LXXI.---De conformitate Christi induenda. 507
    Tit. LXXII.---De cognitione ueri, quam sit naturalis. 507
    Tit. LXXIII.---Cur Filius Dei rogat Patrem. 508
    Tit. LXXIu.---De magna peccatoris respiratione, et dubiorum circa conscientiam decisione. 509
    Tit. LXXu.---Quod sacra Scriptura sit cathedra. 510
    Tit. LXXuI.---Quomodo sapientia uicit malitiam. 511
    Tit. LXXuII.---De quinque statibus humanis. 511
    Tit. LXXuIII.---De sex modis operandi. 512
     Tit. LXXIX.---De fuga a uitiis et eorum occasionibus. 513
    Tit. LXXX.---Quod non solum corde tenenda, sed et ore confitenda sit fides Christiana. 516
    Tit. LXXXI.---De eo quod scriptum est: »Cum esset iehsu annorum duodecim« quomodo uerbum caro factum nobis remedium prestat et exemplum. De Ierusalem que descendit de celo; de confessione et ueritate, que de terra oritur, et quomodo prosit. 516
    Tit. LXXXII.---De nuptiis factis in Cana Galilee, et de hydriarum typo. 517
    Tit. LXXXIII.---De theophania multiplici, et in quibus est precipua diuina apparitio. 518
    Tit. LXXXIu.---De tribus uoluntatibus in Christo. 518
    Tit. LXXXu.---Quod Christus se hominibus in humanitate exhibuit, qui ab eis in diuinitate non poterat comprehendi. 519
    Tit. LXXXuI.---Quomodo Christus dixit: »Pater meus.« 519
    Tit. LXXXuII.---Quare idem Deus, et homo. 519
    Tit. LXXXuIII.---Mysterium de purificatione Marie. 520
    Tit. LXXXIX.---De Dei, mulieris et diaboli de morte incurrenda, assertione. 520
    Tit. XC.---De penitentia Dei et amore eius in creaturas uario. 520
    Tit. XCI.---»Exi de terra tua et de cognatione tua.« Sermo ad fratres. 521
    Tit. XCII.---De duplici uita anime. 523
    Tit. XCIII.---De conscientia et fama. 524
    Tit. XCIu.---De duplici uetustate. 524
    Tit. XCu.---De tribus locis filiorum Isrel, Aegypto, deserto, et terra promissionis. 524
    Tit. XCuI.---De duobus discipulis currentibus ad monumentum Domini responsio epistolaris. 525
    Tit. XCuII.---De duobus discipulis currentibus ad monumentum alia epistola. 527
    Tit. XCuIII.---De Petri et Ioannis dilectione. 528
    Tit. XCIX.---De gratitudine beneficiorum Dei, et de iudicio de se et de proximo faciendo. 529
    Tit. C.---De apparitione Christi duobus discipulis euntibus in castellum quod dicitur Emmaus. 532
    Tit. CI.---De Christo oue, et pastore bono. 532
    Tit. CII.---De eo quod scriptum est: Nisi ego abiero Paracletus non ueniet ad uos. 533
    Tit. CIII.---De Spiritu Dei et spiritu mundi per quem consummata sunt omnia. 533
    Tit. CIu.---De sacramento et re sacramenti penitentie. 535
    Tit. Cu.---De uirtute penitentie. 535
    Tit. CuI.---De tribus que sunt in penitentia. 536
    Tit. CuII.---De sapientia in faciendo bono, et de patientia in tolerando malo. 536
    Tit. CuIII.---Quomodo se debeat quisque Deo in cibum preparare. 537
    Tit. CIX.---De fuga Elie a facie Iezabel. 538
    Tit. CX.---De duobus nuntiis ad nos missis. 539
    Tit. CXI.---De deserto quod est cor hominis; de uirgula fumi, et de pigmentario et aromatibus. 539
    Tit. CXII.---De tribus festis, uirginum, confessorum et martyrum, et de bono confessionis. 540
    Tit. CXIII.---De festis sanctorum recolendis. 540
    Tit. CXIu.---Quod finis legis Christus est, et de bono finis. 541
    Tit. CXu.---De duplici quiete et inquietudine. 542
    Tit. CXuI.---De eo quod scriptum est: Fauus distillans labia mea. 543
    Tit. CXuII.---De duplici gloria ueri Salomonis Christi, a patre et matre. 543
    Tit. CXuIII.---Quod generalis predicatio Deum deceat, particularis homines; atque ita quomodo Deus ubique est, et de argutiis dialecticis. 543
    Tit. CXIX.---Quomodo debitores non sumus carni. 544
    Tit. CXX.---De duplici et item triplici contemplatione Dei. 545
    Tit. CXXI.---Quod anima hominem excruciat et exercet in hac uita. 546
    Tit. CXXII.---Quod uerbum Dei solum bonum est anime. 546
    Tit. CXXIII.---Quod scientia et cura dupliciter Deo attribuitur. 547
    Tit. CXXIu.---De duabus partibus concupiscentie mundane. 547
    Tit. CXXu.---De tribus gradibus abstinentie. 548
    Tit. CXXuI.---Quod multi sola curiositate ueritatem querunt. 548
    Tit. CXXuII.---De duplici superbia. 548
    Tit. CXXuIII.---De duplici humilitate. 548
     Tit. CXXIX.---Quid uere sit homo. 548
    Tit. CXXX.---De tribus spiritibus. 549
    Tit. CXXXI.---De dilectore et dilecto duplici. 549
    Tit. CXXXII.---»uenite ad me omnes qui laboratis et onerati estis.« 549
    Tit. CXXXIII.---De mortis duabus portis. 549
    Tit. CXXXIu.---Quomodo malus bono uiuat, et quod esse bonum et in eo perseuerare non sit ab homine. 550
    Tit. CXXXu.---De duplici fine et medio. 550
    Tit. CXXXuI.---De duplici iudicio superborum. 550
    Tit. CXXXuII.---Societatem uite presentis instabilem esse, et separationem tristem. 550
    Tit. CXXXuIII.---De laude compassionis. 550
    Tit. CXXXIX.---Quare bestie crucientur que culpam non habent. 550
    Tit. CXL.---Quomodo homo a Deo et a se recessit et quomodo redit. 551
    Tit. CXLI.---Quod homo se et sua male diligit. 551
    Tit. CXLII.---De itinere trium dierum et trium noctium; et de accessu ad Deum et recessu ab eo. 551
    Tit. CXLIII.---Quomodo Deus dicitur cibus per cognitionem, et potus per dilectionem. 552
    Tit. CXLIu.---De trina refectione anime. 552
    Tit. CXLu.---Que Dei sunt incomparabilia esse 552
    Tit. CXLuI.---Quod et sua et aliena ordinat Deus. 552
    Tit. CXLuII.---Quomodo septem modis suscepit Deus homines. 553
    Tit. CXLuIII.---De exercitationibus et profectibus hominum. 553
    Tit. CXLIX.---De triplici fructu lectionis. 553
    Tit. CL.---De duplici fructu ieiunii, laboris et orationis. 553
    Tit. CLI.---Quare damnentur qui non peccauerunt. 553
    Tit. CLII.---Quomodo sapientia uincit malitiam. 555
    Tit. CLIII.---De dispensatione. 555
    Tit. CLIu.---Quod Deus prius temporale esse dat, et postea eternum. 555
    Tit. CLu.---Quod Scriptura aliquando ostendit, et aliquando tribuit mores bonos et uirtutem. 555
    Tit. CLuI.---De duplici perfectione caritatis. 556
    Tit. CLuII.---De terrore et blandimento Dei. 556
    Tit. CLuIII.---Quid significet quod scriptum est: »Melior est iniquitas uiri quam mulier benefaciens.« 556
    Tit. CLIX.---De Filii Dei generatione eterna. 558
    Tit. CLX.---De tribus que sunt in sermone Dei. 558
    Tit. CLXI.---De duplici cibo et potu Scripturarum. 558
    Tit. CLXII.---De duplici sensu anime, de intelligentia et sapientia 559
    Tit. CLXIII.---De duplici permissione et prohibitione diuina. 559
    Tit. CLXIu.---Quod Deus tribus modis cor emollit. 559
    Tit. CLXu.---De libertate et seruitute caritatis. 560
    Tit. CLXuI.---De illo Pauli: Per quem mihi mundus crucifixus est, et ego mundo. 561
    Tit. CLXuII.---De essentia et forma anime. 561
    Tit. CLXuIII.---De triplici acceptione nature. 561
    Tit. CLXIX.---Quod Pater non iudicat quemquam, sed omne iudicium dedit Filio. 561
    Tit. CLXX.---De eo quod scriptum est: »Dimitte nobis debita nostra, sicut et nos dimittimus debitoribus nostris.« 563
    Tit. CLXXI.---Quod amor Dei sit uita cordis. 563
    Tit. CLXXII.---Duobus modis humilitatem impugnari. 565
    Tit. CLXXIII.---De naturis ignis et speciebus. 567
    Tit. CLXXIu.---De ratione et sensualitate anime. 572
    Tit. CLXXu.---Descriptiones temporis et liberi arbitrii. 574
    Tit. CLXXuI.---Quod is solus laudabiliter in alio peccatum ulciscitur qui ad consensum peccati non inclinatur. 574
    Tit. CLXXuII.---Mystica descriptio nature cerue. 574
    Tit. CLXXuIII.---De quadruplici sanorum et egrotorum differentia. 575
    Tit. CLXXIX.---De eo quod scriptum est: »Sequuntur Agnum quocunque ierit.« 576
    Tit. CLXXX.---De triplici compassione. 577
    Tit. CLXXXI.---Mysterium de numero procedentium ad pugnam cum Gedeone. 579
    Tit. CLXXXII.---Quid est quod quieuerit terra quadraginta annis post peccatum Gedeonis. 580
    Tit. CLXXXIII.---Quid propter prescientiam et predestinationem Dei clamant quotidie peruersi. 580
    Tit. CLXXXIu.---De sapientia Dei et hominis, et quod sit duplex, superior et inferior. 580
    Tit. CLXXXu.---De obedientia, quibus sit prestanda. 581
    Tit. CLXXXuI.---De bono summo et non summo, et  de multiplici malo, peccato et delicto. 582
    Tit. CLXXXuII.---De duobus denariis. 584
    Tit. CLXXXuIII.---De eo qui malum uel bonum male facit, et postea penitentiam agit. 584
    Tit. CLXXXIX.---De nature hominis comprobatione. 584
    Tit. CXC.---De egressu et regressu Sapientie. 584
    Tit. CXCI.---Cur Deus dictus Pater luminum. 584
    Tit. CXCII.---Quomodo Sapientia parturiebatur. 585
    Tit. CXCIII.---De quatuor timoribus. 585
    Tit. CXCIu.---De tribus generibus hominum circa conflictum cum uitiis. 585
    Tit. CXCu.---De tribus tyrannis. 585
    Tit. CXCuI.---De corde et delectatione, et cogitationibus. 586
    Tit. CXCuII.---De sapientia Dei et mundi. 586
    Tit. CXCuIII.---De trina refectione anime. 587
    Tit. CXCIX.---De contemptu mundi inducendo. 587
    Tit. CC.---Solutio quatuor questionum. 588

LIBER SECUNDUS.
    CAP. I.---De fabrica cathedre pestilentie, et que eam concernunt. 589
    CAP. II.---De habentibus legem in corde, non cor in lege. 590
    CAP. III.---De quatuor generibus hominum iudicio Dei obnoxiorum. 590
    CAP. Iu.---De eterna Christi generatione. 590
    CAP. u.---Quod ex natura homo ad imaginem Dei creatus sit: ex sola autem gratia in Domino letari possit. 590
    CAP. uI.---Quod duobus modis Deus hominem perdit. 590
    CAP. uII.---Quod hic expelli debet peccatum per confessionem; ne in iudicium compellatur ad confusionem. 590
    CAP. uIII.---De causa litis inter Deum, hominem et Diabolum. 591
    CAP. IX.---Quomodo Deus dextrum et sinistrum oculos habere dicatur. 592
    CAP. X.---Quod locutio sit in uoce et opere. 593
    CAP. XI.---Qui sint timorem Dei habentes, et Christo credentes, et quomodo uia pacis Christus cognoscatur. 593
    CAP. XII.---Quid Deus homo factus inuenerit in mundo quod suum esset; et quid, quod Diaboli; et quomodo uterque pro iure suo certauerit. 596
    CAP. XIII.---Quid sit prouidere Dominum in conspectu suo semper. 597
    CAP. XIu.---Quibus et quando Dominus et diabolus a dextris et a sinistris sint. 597
    CAP. Xu.---Letitia impleri ubi detur. 598
    CAP. XuI.---Dextera et sinistra Dei que sint, et ubi delectatio usque in finem. 598
    CAP. XuII.---De tribus orantium generibus. 598
    CAP. XuIII.---De examine bonorum et malorum, sed non mediocrium. 598
    CAP. XIX.---De uiis duris huius uite, et qui eas custodiunt propter uerba labiorum Dei. 599
    CAP. XX.---De uiis, et semitis Dei. 599
    CAP. XXI.---Dextera Dei que sit, et qui ei resistant: et quomodo ab eis custodiri cupiat iustus. 599
    CAP. XXII.---Que sint ale Dei, sub quibus protegamur. 600
    CAP. XXIII.---Faciem et latus currenti opponere, quid sit. 600
    CAP. XXIu.---Preuenire, et supplantare quid sint. 600
    CAP. XXu.---Quod framea sit Christi anima; que partem ab inferno abscidit. 601
    CAP. XXuI.---Quomodo Deus noster sit Liberator noster, etc. 601
    CAP. XXuII.---Dolores et laquei mortis, et inferni, et torrentes iniquitatis qui sint. 601
    CAP. XXuIII.---Salus humana et diuina quomodo homini impertiatur. 602
    CAP. XXIX.---Dextera et sinistra Dei quos suscipiat. 602
    CAP. XXX.---De fine bono et malo, et de disciplina Dei in finem corrigente. 602
    CAP. XXXI.---Quid subtus, et quid supra nos; et cuius uestigia non infirmentur. 603
    CAP. XXXII.---Quid sint inimici spirituales, et quomodo eos persequamur. 604
    CAP. XXXIII.---De timore seruili et custodia legis diuine et delectatione uana. De terra, firmamento et uariis, et de humilitate. 604
    CAP. XXXIu.---Misericordiam et ueritatem Dei penitentibus esse necessariam. 606
    CAP. XXXu.---De agnitione et dilectione ueritatis. 607
    CAP. XXXuI.---De tabernaculo Dei. 607
     CAP. XXXuII.---Deum fortitudinem et refugium esse pugnantium. 607
    CAP. XXXuIII.---De uanitate rerum temporalium. 607
    CAP. XXXIX.---Reprobatio luxurie, auaritie, et superbie. 607
    CAP. XL.---Occultos iustorum inimicos in iudicium reseruari, manifestos in hac uita etiam aliquando puniri, 608
    CAP. XLI.---De armis sapientie et scuto patientie. 608
    CAP. XLII.---De manifestis et occultis diaboli insidiis. 608
    CAP. XLIII.---Quod temporalis malorum prosperitas, electis testimonium est eterne felicitatis. 609
    CAP. XLIu.---Quod occulta est interim bonorum iustitia donec educatur iudicanda de premio. 609
    CAP. XLu.---De utili subiectione erga Deum, et ipsius recta exspectatione. 609
    CAP. XLuI.---De quatuor hominum generibus, quantum ad uulnera, et cicatrices; de uera sapientia et preteritorum memoria. 610
    CAP. XLuII.---De duplici hominum uanitate. 613
    CAP. XLuIII.---Quia dies hominis breuis, mala et incerta est. 613
    CAP. XLIX.---De mirabilium Dei multitudine et profunditate. 613
    CAP. L.---De curiosi et suspiciosi malo. 613
    CAP. LI.---Quod fontium nomine summum bonum significetur; idque maxime sit desiderabile. 614
    CAP. LII.---De iudicio secundum causam, et secundum retributionem. 618
    CAP. LIII.---Quas semitas declinauerit Dominus. 619
    CAP. LIu.---De puluere cogitationum, et terra desideriorum inutilium. 619
    CAP. Lu.---De forma, gratia, et benedictione a Deo, ad hoc, et propter hoc. 619
    CAP. LuI.---Quomodo Deus mentem beatam sibi per pacem, et amorem coniunctam adiuuet, et quando. 620
    CAP. LuII.---Que sint opera Domini nobis uidenda et prodigia que posuit super terram. 620
    CAP. LuIII.---Qualiter orandum sit pro remissione peccatorum a Deo obtinenda, ad imitationem Dauid. 621
    CAP. LIX.---Quod Deus in sanctis, id est intus plus quam foris, mirabilis sit. 622
    CAP. LX.---Quod adherere Deo, et ponere spem in eo semper bonum sit. 622
    CAP. LXI.---De tribus malis, quibus homo affligitur, et quatuor bonis quibus consolatur. 623
    CAP. LXII.---De quadruplici pace quam diuersis loquitur Dominus. 623
    CAP. LXIII.---Misericordia et ueritas, qua disceptatione sibi mutuo obuiam uenerint, et iustitia et pax se osculate sint. 623
    CAP. LXIu.---De confessione duplici, et quod Dominus mitis est et suauis. 625
    CAP. LXu.---De spirituali cithara. 626
    CAP. LXuI.---De fidei operatione, et retributione bonorum. 627
    CAP. LXuII.---De duabus scholis uirtutis et ueritatis, et duplici genere discentium; et quod omnes cupiant esse beati, et pauci studeant esse immaculati. 627
    CAP. LXuIII.---De nominibus preceptorum Dei. 628
    CAP. LXIX.---De tribus uiis. 628
    CAP. LXX.---De his qui in lege Domini ambulant, qui stant, qui ab ea declinant. 628
    CAP. LXXI.---De directione cordis humani. 628
    CAP. LXXII.---Qui Deum ex toto corde exquirant, et quid sit Deum exquirere, et quomodo sit exquirendus; et quomodo quis repellatur a mandatis Dei. 629
    CAP. LXXIII.---Abscondenda quomodo sint eloquia Domini. 629
    CAP. LXXIu.---Quod iustificationes fiant propter opera. 630
    CAP. LXXu.---Loquendi que sint impedimenta et que iudicia cordis et oris. Item de quatuor quibus iudicia fiant. 630
    CAP. LXXuI.---Quis in mandatis Dei exerceatur. 630
    CAP. LXXuII.---De multiplici uia Dei, et qui eam considerent. 631
    CAP. LXXuIII.---Quomodo dicat dulcia Domini eloquia faucibus suis; utrum ea manducando; et si sic cibus sunt, qualis ergo cibus. 631
    CAP. LXXIX.---Quomodo Christus sit nobis lucerna. 632
    CAP. LXXX.---Oculi bonorum quomodo sint ad Dominum. 632
    CAP. LXXXI.---Bonum et iucundum simul quod sit. 632
    CAP. LXXXII.---Quare Dominus iudicium suum in finem  seruauit. 633

LIBER TERTIUS.---Adnotationes in Scripturam, sermones, sermonum fragmenta.
    CAP. I.---De consequentibus sacramentum baptismatis. 633
    CAP. II.---De totius mali circumcisione, et de triplici cibo Isrelitis dato. 634
    CAP. III.---De tubis sacre Scripture, et quod eius attenta lectio mundi pariat contemptum. 634
    CAP. Iu.---De altari ex lapidibus constructo, et Deuteronomio in eis scripto. 636
    CAP. u.---De Chananei triplici statu. 636
    CAP. uI.---Iudicem Ecclesie non semper gladio, id est austeritate, sed interdum parte aratri, id est lenitate, in subditos uti decere. 637
    CAP. uII.---De Madianitarum expugnatione, et de uellere Gedeonis. 637
    CAP. uIII.---De trecentis qui bibentes aquam fluuialem non curuauerunt genua. 638
    CAP. IX.---De septemplici lepra superbie humane. 639
    CAP. X.---De septemplici humilitate Christi. 639
    CAP. XI.---De egrotatione Ezechie regis et eius curatione morali. 640
    CAP. XII.---De missione ad Sehon, id est diabolum, et qui sint filii eius, et que sit uia regia per quam nobis transeundum. 641
    CAP. XIII.---De quadruplici luctu et supplantatione Iacob. 641
    CAP. XIu.---De altari eneo, et oblatis super ipsum. 643
    CAP. Xu.---Quod sacerdotum Domini pars sit Dominus. 643
    CAP. XuI.---De ueste non mutanda, et moribus non simulandis per hypocrisim. 643
    CAP. XuII.---Testimonia tria sanctorum in confirmationem fidei. 643
    CAP. XuIII.---De duplici circumcisione necessaria iis qui canticum nouum Domino cantare uolunt. 643
    CAP. XIX.---De Zipheis Dauid Sauli prodere conantibus, sicut electos morti conatur diabolus. 644
    CAP. XX.---De obsidione et expugnatione quadruplici Ierusalem moraliter. 645
    CAP. XXI.---De perfecta ciuitate et ei necessariis. 645
    CAP. XXII.---De multiplici uisione. 646
    CAP. XXIII.---De tribus hostibus, et de tribus apud Salomonem difficilibus. 647
    CAP. XXIu.---De septem sceleribus seu peccatis. 647
    CAP. XXu.---Unus quis dicendus et quis plures. 647
    CAP. XXuI.---De quatuor hominum ordinibus, et de triplici mundi loco. 648
    CAP. XXuII.---De tribus contemplatiuorum ordinibus, et de triplici terra scale Iacob. 649
    CAP. XXuIII.---De sacerdotibus et prelatis, et triplici eorum officio. 650
    CAP. XXIX.---De iis que traxerunt Christum ad nos et de nostra duritia. 651
    CAP. XXX.---De tribus sanctis, Deo, homine et loco, et de triplici sanctificatione. 651
    CAP. XXXI.---De triplici labore et tribus laborantibus et tribus crucibus. 652
    CAP. XXXII.---De triplici confessione, tribus nominibus Ierusalem, et tribus diebus uiuificationis. 653
    CAP. XXXIII.---De quadripartita locutione Dei, et responsione ad eam. 654
    CAP. XXXIu.---De triplici aduentu Domini. 655
    CAP. XXXu.---De tribus linguis hominum. 655
    CAP. XXXuI.---De uirga et flore moraliter. 656
    CAP. XXXuII.---De pastoribus et eorum officio. 657
    CAP. XXXuIII.---De duobus capree hinnulis, tribus umbris, et uariis diebus. 658
    CAP. XXXIX.---De auro, Thure et myrrha. 659
    CAP. XL.---De meditanda morte, et de bene agendo. 660
    CAP. XLI.---De triplici apertione cordis, sextuplici mandato, et triplici bello ac pace. 661
    CAP. XLII.---De benignitate et seueritate Dei erga peccatorem. 662
    CAP. XLIII.---De tribus bonis hominis, et tribus flagellis Dei. 662
    CAP. XLIu.---De signaculo Dei nobis impresso. 662
    CAP. XLu.---De septem riuis peccatorum exeuntibus a primis parentibus. 663
    CAP. XLuI.---De concordi religiosorum cohabitatione quam sit diabolo formidolosa. 665
    CAP. XLuII.---De quadruplici languore unde nos liberauit Christus. 665
    CAP. XLuIII.---De quadruplici statu hominis. 666
     CAP. XLIX.---De tribus mansionibus Aegypti. 667
    CAP. L.---De triplici locutione Dei. 669
    CAP. LI.---De ascensionis cordis ad Deum gradibus. 669
    CAP. LII.---Sabbata que derideantur. 670
    CAP. LIII.---Quid sit: »Pones eos ut clibanum ignis.« 670
    CAP. LIu.---De nominis Ierusalem interpretatione quadruplici. 670
    CAP. Lu.---De nominibus filiarum Dei et diaboli. 671
    CAP. LuI.---De expositione sacre Scripture. 672
    CAP. LuII.---Promogenita diuersis modis esse Dei et sacerdotum. 672
    CAP. LuIII.---De Leuitarum purificatione et officiis in typum cleri Christiani. 672
    CAP. LIX.---De boue et asino, id est stolido et rustico cum ceciderint subleuandis. 673
    CAP. LX.---De diligentibus et timentibus Deum, et de confitentibus Deo 673
    CAP. LXI.---De triplici cella in quam introducimur. 673
    CAP. LXII.---Rursus de interpretatione Ierusalem. 674
    CAP. LXIII.---De custodia uie hominis in locutione, et de non diuulgandis mysteriis. 674
    CAP. LXIu.---Butyrum et mel comedet. 675
    CAP. LXu.---De quinque ciuitatibus Aegypti loquentibus lingua Chananea. 675
    CAP. LXuI.---Quomodo loquatur Deus ad cor hominis. 675
    CAP. LXuII.---De nouissimis et antiquis ad uerbi Incarnationem applicatis. 675
    CAP. LXuIII.---De dimidiantibus dies suos et non dimidiantibus, et de loco mortis eorum. 676
    CAP. LXIX.---De duabus tubis argenteis et earum usu ad Petrum et Paulum applicatis. 676
    CAP. LXX.---De duplici labore, seculi scilicet et Dei, et utroque triplici. 677
    CAP. LXXI.---De fine qui consumit et consummat. Et de mandato quod Latum est nimis. 677
    CAP. LXXII.---De triplici statu in corpore quem habet anima diligens Deum. 677
    CAP. LXXIII.---De triplici benedictione, duplici manu, et utriusque digitis, et de obedientia triplici. 678
    CAP. LXXIu.---De premiis arefacte et mortificate carnis per religiosam obedientiam. 679
    CAP. LXXu.---Quomodo Deus exaltetur in nobis, et de altitudine cordis nostri. 681
    CAP. LXXuI.---De triplici disciplina. 681
    CAP. LXXuII.---De quatuor agonibus Christianorum. 681
    CAP. LXXuIII.---De ira, facie et presentia Dei; de fumo, flamma, carbonibus. 682
    CAP. LXXIX.---De triplici loco Dei. 683
    CAP. LXXX.---De fonte patente et occulto, Christo scilicet Domino nostro. 683
    CAP. LXXXI.---De humiliatione triplici. 684
    CAP. LXXXII.---De turpi mutatione hominis. 684
    CAP. LXXXIII.---De claustri agro, in quo sunt uue rose, lilia, etc. 685
    CAP. LXXXIu.---De uirore calami et iunci. 685
    CAP. LXXXu.---Quod dulcedo hominis uermes sint. 685
    CAP. LXXXuI.---Oleum de capite non deficere. 686
    CAP. LXXXuII.---Ut speciem suam uisitet quisque. 686
    CAP. LXXXuIII.---Quid sit sacerdotes caput non radere. nec comam nutrire. 686
    CAP. LXXXIX.---De sacculo pertuso et integro, 686
    CAP. XC.---Oculi sapientis in capite eius. 686
    CAP. XCI.---De abscondente frumenta. 687
    CAP. XCII.---De proximi uitiis perimendis. 687
    CAP. XCIII.---De adulatione perniciosa. 687
    CAP. XCIu.---De diuitiarum contemptu. 688
    CAP. XCu.---Quod iustus ut palma floreat. 687
    CAP. XCuI.---De triplici habitatione Dei. 688
    CAP. XCuII.---De igni in altari semper ardente. 688
    CAP. XCuIII.---De pane subcinericio. 688
    CAP. XCIX.---De sententie supremi iudicii ad parturientem comparatione. 689
    CAP. C.---Descendere in infernum cum armis. 689
    CAP. CI.---Ferro penam duram, sed transitoriam, ere signari eternam. 689
    CAP. CII.---Necessaria huius uite non esse abominanda. 689
    CAP. CIII.---Una trutina nos et proximos metiamur, 689
    CAP. CIu.---Disputare a cedro ad hyssopum. 689
    CAP. Cu.---De absconsione Elie in Carith. 690
    CAP. CuI.---De spiritu triplici quem ab Elia petiit Eliseus,  et de largitate Christi. 690
    CAP. CuII.---Quid sit a canibus et auibus comedi. 690
    CAP. CuIII.---De filio uidue ab Eliseo suscitato. 691
    CAP. CIX.---De mysterio altaris ab Elia constructi et actorum ab eo circa ipsum. 691
    CAP. CX.---De Incarnatione uerbi figurata per uas nouum in quod Eliseus salem misit. 692
    CAP. CXI.---De prelatorum in sagittandis et perimendis uitiis officio. 692
    CAP. CXII.---De patientia in aduersis monstranda. 693
    CAP. CXIII.---De duplici pace. 693
    CAP. CXIu.---De peccatoris captione et excecatione. 693
    CAP. CXu.---De hypocrisi et simulatione uirtutis. 693
    CAP. CXuI.---De murmure uitando et concordia seruanda in claustris. 693
    CAP. CXuII.---De Ecclesie ad uitem comparatione. 694
    CAP. CXuIII.---De Ne et Christo a suis irrisis. 694
    CAP. CXIX.---De Christo et fide eius in Dauid per stragem Golie et arma eius figuratis. 694
    CAP. CXX.---De rubo quem uidit Moyses incombustum. 695
    CAP. CXXI.---De ferculo Salomonis. 696
    CAP. CXXII.---De mutatione uestis sacerdotalis. 696
    CAP. CXXIII.---Tintinnabula cur pendebant olim ad uestem sacerdotis. 696
    CAP. CXXIu.---De aqua spirituali et naturali. 697
    CAP. CXXu.---De reginis, concubinis, et adolescentulis mysticis ueri Salomonis. 697
    CAP. CXXuI.---Cum angelo luctari Iacob. 697
    CAP. CXXuII.---Penitentiam agere in cinere et cilicio. 698
    CAP. CXXuIII.---De malarum cogitationum et peccatorum ortu et defensione. 698
    CAP. CXXIX.---De triplici osculo. 699
    CAP. CXXX.---De laude et utilitate psalmodie. 700

LIBER QUARTUS.---Sermones, sermonum fragmenta, epistole, etc.
    CAP. I.---De Annuntiatione et incarnatione uerbi; de paradiso spirituali et que in eo sunt. 699
    CAP. II.---De Scripture statura, altitudine, et aspectu horribili. 703
    CAP. III.---De lamentationibus, carmine, et ue in libro Ezechielis scriptis. 703
    CAP. Iu.---De arce Ne ad Ecclesiam comparatione. 704
    CAP. u.---Cur candelabro comparetur Christus. 704
    CAP. uI.---Quomodo Gedeon penitentis typum gesserit. 705
    CAP. uII.---Quomodo Iob penitentem figuret. 705
    CAP. uIII.---De cecitate qua percutiuntur iniqui. 705
    CAP. IX.---De penitentia in uacce immolatione. 705
    CAP. X.---De mentis nostre custodia per custodiam Isboseth figurata. 706
    CAP. XI.---Quomodo boues mare eneum sustinentes; sacerdotes pastores significent. 706
    CAP. XII.---Quod per penitentiam in unitate fidei seruabitur peccator. 706
    CAP. XIII.---De Ecclesie doctoribus per uectes signatis. 706
    CAP. XIu.---De uirtute eloquii per cytharam. 707
    CAP. Xu.---Quid uita secularium bene uiuentium, licet non sit excellens, est tamen secura. 707
    CAP. XuI.---Quomodo nobis sit facies per humilitatem uelanda exemplo Elie. 707
    CAP. XuII.---Quod auaritia apud Deum et sanctam Ecclesiam non sit querenda. 707
    CAP. XuIII.---Sal discretionis, non mel adulationis nec uoluptatis esse sacris adhibendum. 708
    CAP. XIX.---De schismate uitando. 708
    CAP. XX.---De superfluitate uerborum et rerum uitanda. 708
    CAP. XXI.---Quomodo sol iustitie ad auxilium bonorum nunc quoque stet. Et quod demones in morte magis sint molesti. 708
    CAP. XXII.---Quam aquam sapientie auferre conentur demones. 708
    CAP. XXIII.---De consilio dando et pede figendo. 708
    CAP. XXIu.---De egressu anime a Deo, et de reuocatione eius ad eumdem. 709
    CAP. XXu.---Quid sit affligi in palea, luto et latere; et Pharaoni ciuitates construere. 709
    CAP. XXuI.---De primis, mediis et nouissimis. 709
    CAP. XXuII.---Quid sit in spelunca duplici sepeliri. 710
    CAP. XXuIII.---Quid sit ab Iezabel ad speluncam fugere,  et Dominum in spiritu leni agnoscere. 710
    CAP. XXIX.---Quomodo melior sit iniquitas uiri quam mulier benefaciens. 711
    CAP. XXX.---De fuga quam suadet nobis Scriptura; et de pane quem ministrat. 712
    CAP. XXXI.---De triplici basi in Scriptura; et de Samsone eiusque enigmate. 713
    CAP. XXXII.---De Cesarie Absalonis. 714
    CAP. XXXIII.---De bonis bonorum cum Domino natis et terriculis malorum. 714
    CAP. XXXIu.---De unguento descendente a Christo in oram, id est, in electos. 714
    CAP. XXXu.---De puero nato et oppresso, moraliter ad simulatam religionem applicito. 714
    CAP. XXXuI.---De demonum et uanarum cogitationum a sacrificio mentis abactione. 715
    CAP. XXXuII.---De rationis et sensualitatis officiis in figura Abrahe et Sare. 715
    CAP. XXXuIII.---De lignis frustra querentibus sibi regem et de malis monachis presidem. 716
    CAP. XXXIX.---Quod Christus sit ros et pluuia, celum Trinitas beata, nubes prophete. 716
    CAP. XL.---Quomodo ad Deum redeant compuncti, mendici, deuoti et contemplatiui. 717
    CAP. XLI.---De officio Moysi, id est legislatoris; Aaron id est sacerdotis; et Samuelis, id est prophete applicando monachis. 718
    CAP. XLII.---De septem fluminibus Aegypti, id est uitiis mundi, et de musca, id est anima illis infecta, et de sibilo Dei quo ab illis auellitur. Et de ape, id est hypocrita, etiam a Deo abacta; et de duplici terra. 719
    CAP. XLIII.---Que serui, que mercenarii, et que filii offerre debeant Deo. 721
    CAP. XLIu.---Quid sit adorare in atrio Domini. 722
    CAP. XLu.---De cedris Libani confractis in bono religioso, et duplici uitulo. 722
    CAP. XLuI.---De duplici igni, et multiplici puritate per tres pueros figurata. 724
    CAP. XLuII.---De proprietatibus cerui imitandis. 724
    CAP. XLuIII.---Que a dextris et que a sinistris Dei stent, et quid sit caritatis uarietate uestiri. 725
    CAP. XLIX.---De opprobrio et contemptu. 726
    CAP. L.---De extremo terre unde producuntur nubes. fulgura, pluuie. 726
    CAP. LI.---De primogenitis Aegypti. 726
    CAP. LII.---De uulua, liberis et uberibus. 726
    CAP. LIII.---De uberibus sponso attributis. 727
    CAP. LIu.---De gratiarum actione pudica et mera ad Deum ut ad fontem unde omnia bona, referenda. 727
    CAP. Lu.---De funiculo triplici. 728
    CAP. LuI.---Oratio funebris et lamentatio de morte prudentis amici et religiosi. 728
    CAP. LuII.---De uenatore et laqueo animarum, et de uerbo aspero ad monachos. 729
    CAP. LuIII.---De quatuor generibus ouium, et de caula earum ac carnis custodia quadruplici. 730
    CAP. LIX.---De panibus Salomonis, et duplici amore, prauo et bono. 730
    CAP. LX.---De triplici unguento bonorum. 731
    CAP. LXI.---De quatuor unguentis in quorum odore currit sponsa. 732
    CAP. LXII.---De quadruplici Dei in nos beneficio, illuminationis, iustificationis, doctrine et redemptionis. 732
    CAP. LXIII.---De tribus sagittis expetendis. 733
    CAP. LXIu.---De quatuor tentationibus conuersi ad Dominum. 733
    CAP. LXu.---De duplici impetu spiritus et carnis. 734
    CAP. LXuI.---De tribus filiabus Iob. 734
    CAP. LXuII.---De ostio et fenestris arce Ne. 735
    CAP. LXuIII.---De quatuor modis exeundi per operationem et totidem per cogitationem. 735
    CAP. LXIX.---De duabus zonis in ueteri Testamento. 736
    CAP. LXX.---De quatuor montibus. 736
    CAP. LXXI.---De quatuor uinculis Pharaonis et quatuor uestimentis noxiis. 736
    CAP. LXXII.---De uestimentis contra noxias uestes. 736
    CAP. LXXIII.---De duobus calcaribus. 737
    CAP. LXXIu.---De dispositione domus quadruplicis. 737
    CAP. LXXu.---De duabus tribubus sacerdotalibus. 738
    CAP. LXXuI.---De quadrup. sacerdotum officio. 738
    CAP. LXXuII.---De tribus panibus quibus alimur. 738
    CAP. LXXuIII.---De tribus riuis e corpore Domini. 738
     CAP. LXXIX.---De tribus piscinis Scripture. 739
    CAP. LXXX.---De tribus fomentis ignis. 739
    CAP. LXXXI.---De tribus contemplantium fenestris. 739
    CAP. LXXXII.---De quatuor fontibus paradisi. 739
    CAP. LXXXIII.---De tribus ostiis ad uitam. 739
    CAP. LXXXIu.---De triplici uino in scypho Domini. 739
    CAP. LXXXu.---De triplici sacerdotum ueste. 739
    CAP. LXXXuI.---De tribus religiosorum tunicis. 739
    CAP. LXXXuII.---De sex alis Seraphim. 739
    CAP. LXXXuIII.---De duobus soliis Domini. 740
    CAP. LXXXIX.---De quatuor pennis animalium. 740
    CAP. XC.---De sex alis animalium noue legis. 740
    CAP. XCI.---De duplici domo Dei. 740
    CAP. XCII.---De duplici arca ueteris legis. 740
    CAP. XCIII.---De triplici curru in Scripturis. 740
    CAP. XCIu.---De fluuiis in quibus balneant peccatores. 740
    CAP. XCu.---De fluuiis in quibus lauantur iusti. 740
    CAP. XCuI.---De quatuor fidelium canticis. 740
    CAP. XCuII.---De pedibus et equis quibus inniti debemus. 740
    CAP. XCuIII.---De tribus speluncis in Scripturis. 741
    CAP. XCIX.---De tribus celis ad quos rapimur. 741
    CAP. C.---De sex ciuitatibus refugii. 741
    CAP. CI.---De triplici paradiso. 741
    CAP. CII.---De quatuor aliis montibus. 741
    CAP. CIII.---De duobus nos ab instituto deuocantibus. 741
    CAP. CIu.---De quatuor nuditatis nostre palliis. 742
    CAP. Cu.---De tribus hostibus quibus tradimur. 742
    CAP. CuI.---De quatuor latronibus rerum nostrarum. 742
    CAP. CuII.---De tribus osculis. 742
    CAP. CuIII.---De triplici in Scripturis uirga. 742
    CAP. CIX.---De cibo triplici Isrelitarum. 742
    CAP. CX.---De tribus liberatis et tribus sacerdotium assumptis. 742
    CAP. CXI.---De gladio et arcu quibus Deus nos partem suam tulit de manu Amorrhei. 742
    CAP. CXII.---De circumcisionis mysterio. 743
    CAP. CXIII.---De mystica aquarum diuisione. 743
    CAP. CXIu.---De desiderio unde spiritales carnalesue censendi sunt homines iuxta benedictionem Iacob et Esau. 743
    CAP. CXu.---De tabernaculis, atriis et domibus quid differunt. 743
    CAP. CXuI.---Duo clementium esse ubera. 744
    CAP. CXuII.---De pedibus, id est sensibus nostris lauandis. 744
    CAP. CXuIII.---De duobus denariis erogandis. 744
    CAP. CXIX.---De pastoribus omnium, de mercenariis et lupis. 744
    CAP. CXX.---De quadruplici cruce et crucifixionis causa ac fine. 744
    CAP. CXXI.---Mons Oliueti cur sit mons trium luminum dictus, et cur Trinitatem figuret, et de triplici lumine in nobis. 745
    CAP. CXXII.---De ianuis tribus et ostiis discipline aduersario claudendis. 745
    CAP. CXXIII.---De arantis allegorico officio. 746
    CAP. CXXIu.---De triplici modo et fine faciendi. 746
    CAP. CXXu.---Quod mors tripliciter est pretiosa. 746
    CAP. CXXuI.---De iis que in fronte preferimus. 746
    CAP. CXXuII.---De funiculis quibus trahimur. 746
    CAP. CXXuIII.---De contemplatiuo ad actiuum comparato per palmam masculam et femellam. 746
    CAP. CXXIX.---De culcitra, ceruicali et coopertorio conscientie. 747
    CAP. CXXX.---De diuersitate eorum qui presunt et eorum quibus presunt. 747
    CAP. CXXXI.---De prelatorum constantia et duritia. 748
    CAP. CXXXII.---De triplici oleo, et de fide ac caritate. 749
    CAP. CXXXIII.---De quadruplici siti restringenda per totidem flumina paradisi. 750
    CAP. CXXXIu.---De iis quibus conseruatur uirtus. 750
    CAP. CXXXu.---De triplici longanimitate. 751
    CAP. CXXXuI.---De orationis multiplici modo. 751
    CAP. CXXXuII.---De tribus bene faciendi gratiis. 752
    CAP. CXXXuIII.---Qui plenus sit gratie et ueritatis. 752

LIBER QUINTUS.---Tractatuum moralium fragmenta, etc.
    CAP. I.---De reparatione hominum per duplicem Trinitatem  diuinarum personarum et uirtutum theologicarum. 751
    CAP. II.---In hypocrisi que sint mala. 753
    CAP. III.---De triplici cognitione ex uisione Dei. 753
    CAP. Iu.---De duodecim uirtutum gradibus. 753
    CAP. u.---De triplici bonorum conuersione. 754
    CAP. uI.---De tribus montibus in quos ascendit Dominus. 755
    CAP. uII.---De duplici scandalo, et instrumento eius. 755
    CAP. uIII.---De duabus clauibus celi. 755
    CAP. IX.---De triplici statu fidelis anime. 756
    CAP. X.---De tribus anime inimicis. 756
    CAP. XI.---De tribus hominis patribus. 756
    CAP. XII.---De quatuor ab anima superandis, et triplici eius decore. 756
    CAP. XIII.---De tribus que insunt penitentie. 757
    CAP. XIu.---De duplici oleo, Dei scilicet et mundi. 757
    CAP. Xu.---De pace et bello triplici. 757
    CAP. XuI.---De tribus modis unum est. 757
    CAP. XuII.---De triplici genere querentium Deum et sapientiam. 758
    CAP. XuIII.---De tribus edificantibus super fundamentum fidei, et tribus superedificatis. 758
    CAP. XIX.---De quatuor humilitatem conferentibus. 758
    CAP. XX.---De triplici fratrum cohabitatione. 758
    CAP. XXI.---De pastore, oue et lupo. 758
    CAP. XXII.---De conscientia et fama. 759
    CAP. XXIII.---De tribus exemplis Dei ad uitam, et tribus diaboli ad mortem. 759
    CAP. XXIu.---De celi, terre et inferni habitatoribus peculiaribus, et de tribus dantibus in singulis testimonium. 759
    CAP. XXu.---De triplici labore hominis, et triplici eius remedio. 760
    CAP. XXuI.---De tribus panibus quibus reficiendus est superueniens amicus. 760
    CAP. XXuII.---Quatuor modis orationem fieri. 760
    CAP. XXuIII.---Duobus modis impediri orationem peccatoris ne exaudiatur. 760
    CAP. XXIX.---De tribus uitiis per tres equos in Apocalypsi presignatis, et de innocentia per equum album. 761
    CAP. XXX.---De tribus dissolutionibus et tribus cinctoriis hominum. 761
    CAP. XXXI.---De preconiis B. Ioannis Baptiste uiro innouato et perseueranti applicandis. 762
    CAP. XXXII.---Quomodo sobrie, pie et iuste uiuamus. 763
    CAP. XXXIII.---De quatuor uocationibus et duabus electionibus. 764
    CAP. XXXIu.---Quomodo in electis suis thronum suum ponat Deus. 764
    CAP. XXXu.---De tribus que sunt in matrimonio, et de triplici fornicatione, et eius remedio. 764
    CAP. XXXuI.---Quod persecutio fit tribus de causis et quatuor gladiis. 765
    CAP. XXXuII.---Ad que docenda missi sunt Filius et Spiritus sanctus. 765
    CAP. XXXuIII.---Quid sit Deum diligere ex toto corde ex tota anima, et que tria diuerso gradu diligi possint. 766
    CAP. XXXIX.---De fide quos et per quos saluet aut non saluet tam nunc quam olim. 766
    CAP. XL.---De quadruplici pace claustrali. 766
    CAP. XLI.---De castelli etymo morali. 767
    CAP. XLII.---De filio prodigo et de panibus tribus illi ut amico de uia uenienti commodandis. 768
    CAP. XLIII.---Quod quilibet similis B. Petro apostolo secundum etymon trium nominum eius liberabitur de manu hostili. 769
    CAP. XLIu.---De B. Marie semper uirginis preconiis. 770
    CAP. XLu.---De prelio per auxilium angelorum contra diabolos a nobis gerendo. 772
    CAP. XLuI.---De misericordia et fide purgantibus peccata. 773
    CAP. XLuII.---De ineuitabili iudicio Dei quam sit tremendum, nisi ad misericordiam confugerimus. 773
    CAP. XLuIII.---De oculo lucerna corporis moraliter, id est de prelato. 774
    CAP. XLIX.---De exitu Christi a Patre et reditu ad Patrem, et sapientie a corde et ad cor. 775
    CAP. L.---De quatuor in electione apostolorum notandis. 775
    CAP. LI.---De duplici natiuitate 777
     CAP. LII.---De tribus celis, terris et testimoniis in eis, iterum aliter. 778
    CAP. LIII.---De tribus donis Dei in homine. 779
    CAP. LIu.---De triplici forma mundi; et de triplici uetustate et eius remediis. 779
    CAP. Lu.---De triplici proprietate lapidis et amoris et de bono et malo pastore. 780
    CAP. LuI.---De optima parte eligenda. 781
    CAP. LuII.---Quomodo succingi deceat ad uiam, accingi ad prelium, et precingi ad mensam, et de zona qua cingamur. 781
    CAP. LuIII.---De surditate, morte et paupertate duplici. 784
    CAP. LIX.---Cur ter dictum: »Pasce oues meas.« 785
    CAP. LX.---De refectione spirituali, et de arbore paradisi et fermento ueteri. 785
    CAP. LXI.---De triplici transmigratione et nube. 788
    CAP. LXII.---De tabula penitentie, de alis columbe et corui, labroque eneo quod fecit Moyses de speculis mulierum. 789
    CAP. LXIII.---De contemnendo mundo et laqueis eius. 790
    CAP. LXIu.---De multiplici luctatione fidelium in hoc mundo. 792
    CAP. LXu.---De multiplici ingressu Christi. 793
    CAP. LXuI.---De uerbo Dei misso in uillam, castellum et ciuitatem, et quid differant. 794
    CAP. LXuII.---De lumine uultus diuini, de attributis Trinitati, et uirtutibus anime. 794
    CAP. LXuIII.---De seminante in spiritu uel carne. 795
    CAP. LXIX.---De duplici captura piscium. 795
    CAP. LXX.---De lauandis et plicandis retibus. 795
    CAP. LXXI.---De piscibus in uerbo Domini capiendis. 795
    CAP. LXXII.---De negotiatione claustralium. 795
    CAP. LXXIII.---De tribus Christiane perfectionis statibus. 796
    CAP. LXXIu.---De quadruplici tristitia et gaudio. 797
    CAP. LXXu.---De triplicis regni acquisitione. 797
    CAP. LXXuI.---De triplici statu anime, et de ratione penitentie faciende. 798
    CAP. LXXuII.---Que ad orationis puritatem sint necessaria. 799
    CAP. LXXuIII.---De suscitato a morte anime. 799
    CAP. LXXIX.---De quatuor uoluntatibus anime. 799
    CAP. LXXX.---De quatuor quibus seruimus. 800
    CAP. LXXXI.---De titillationum carnis causis. 800
    CAP. LXXXII.---Quomodo ascendendum de conualle et deserto, et quod triplex desertum. 800
    CAP. LXXXIII.---De sagittis quibus utitur Deus. 801
    CAP. LXXXIu.---De ebrietatis uino. 801
    CAP. LXXXu.---De gradibus bone condescensionis. 801
    CAP. LXXXuI.---De quinque contra peccatum preliis. 801
    CAP. LXXXuII.---De diuersitate gradientium ad Deum. 801
    CAP. LXXXuIII.---De triplici prelatorum timore. 802
    CAP. LXXXIX.---De triplici sanctorum dolore. 802
    CAP. XC.---Que sint in Christo montium monte. 802
    CAP. XCI.---De uariis portis. 802
    CAP. XCII.---De tribus lucernis. 802
    CAP. XCIII.---De modis quibus interrogat Deus. 802
    CAP. XCIu.---De aduersitati opponendis. 802
    CAP. XCu.---De tribus postulandis ab electis. 802
    CAP. XCuI.---De tribus frustra oblatis. 802
    CAP. XCuII.---De tribus agendis Christiano. 803
    CAP. XCuIII.---De Christi attributis. 803
    CAP. XCIX.---De differentia surgendi, exsurgendi, resurgendi, assurgendi, etc. 803
    CAP. C.---De conditionibus fumi in peccatore. 803
    CAP. CI.---De funiculi significationibus. 803
    CAP. CII.---De fide et fidei intelligentia. 803
    CAP. CIII.---Bonum quadrupliciter dici. 804
    CAP. CIu.---De differentia inter logicum et theologum, et de triplici intellectu. 804
    CAP. Cu.---De triplici similitudine. 804
    CAP. CuI.---De triplici baptismate. 804
    CAP. CuII.---De quadruplici mutatione. 805
    CAP. CuIII.---De multiplici debito. 805
    CAP. CIX.---De affectione exspectantis Deum. 805
    CAP. CX.---De tribus nuptiis, et de uariis uerbis Dei. 805
    CAP. CXI.---De tribus armis fidelium. 805
    CAP. CXII.---De tribus prelato necessariis. 806
    CAP. CXIII.---De tribus speciepus penitentie. 806
    CAP. CXIu.---De tribus mirabiliter mutatis. 806
     CAP. CXu.---De tribus impedientibus penitentiam. 806
    CAP. CXuI.---De triplici ascensu Domini. 806
    CAP. CXuII.---De regni celorum acquisitione. 806
    CAP. CXuIII.---De instrumentis uindicte Dominice. 806
    CAP. CXIX.---De triplici lecto anime. 806
    CAP. CXX.---De duobus fluuiis quibus se lauant peccatores, et quibus iusti. 807
    CAP. CXXI.---De quatuor herbis aut floribus in horto Domini crescentibus. 807
    CAP. CXXII.---De tribus paradisis. 807
    CAP. CXXIII.---De rerum nostrarum furibus. 807
    CAP. CXXIu.---De tribus panibus. 807
    CAP. CXXu.---De assumptione B. Marie, et eius decem preconiis. 807
    CAP. CXXuI.---De triplici gaudio. 808
    CAP. CXXuII.---De exaltatione Dei in nobis per cor altum, latum et profundum. 808
    CAP. CXXuIII.---De triplici promotione hominis. 809
    CAP. CXXIX.---Esse ex Deo, a Deo et de Deo. 809
    CAP. CXXX.---De pastoris boni officio. 810

LIBER SEXTUS.---Adnotationes elucidatorie in Scripturam, tractatuum moralium fragmenta, etc.
    CAP. I.---De quadruplici potestate Christo data, et quadruplici statu creaturarum. 809
    CAP. II.---De silentio anime contemplatiue. 812
    CAP. III.---De ubere materne affectionis. 812
    CAP. Iu.---Responsum a triplici spiritu accipi. 813
    CAP. u.---De infirmo, causa morbi, medico et remedio morbi. 813
    CAP. uI.---De triplici edicto, et de Moyse in fiscella clauso, per allegoriam ad Christum. 813
    CAP. uII.---De uigiliis, somnis, quando et a quibus surgendum. 814
    CAP. uIII.---De triplici iugo suaui et onere leui, obedientie et inobedientie. 815
    CAP. IX.---De triplici diuine gratie operatione. 815
    CAP. X.---De equi boni conditionibus. 815
    CAP. XI.---Qualis sit rector erga subditos. 816
    CAP. XII.---De galli et predicatoris consimili officio. 816
    CAP. XIII.---De quatuor considerandis. 816
    CAP. XIu.---De tribus supplicationibus, seu rogationibus principalibus. 817
    CAP. Xu.---Forma exordiendi sermonis. 819
    CAP. XuI.---Ad pastores et prelatos sermo de officio pastorali. 819
    CAP. XuII.---De uerbi Dei efficacia. 820
    CAP. XuIII.---De Pharisaicis sui admiratoribus, et hypocritis occultis detractoribus. 821
    CAP. XIX.---De incremento seminis iacti in terram, id est fidei et ceterarum uirtutum. 822
    CAP. XX.---De hydriis uacuis et plenis. 823
    CAP. XXI.---De pigro, de luctante et uincente. 823
    CAP. XXII.---De nocte, cursu ac itineribus eius. 823
    CAP. XXIII.---De multiplici acceptione Eucaristie corporis Dominici. 824
    CAP. XXIu.---De preparamentis ad Purificationem Marie digne celebrandam. 824
    CAP. XXu.---De triplici descriptione ad coniugium, ad continentiam, et ad uirginitatem. 825
    CAP. XXuI.---De uocatione Lazari in sepulcro moraliter. 825
    CAP. XXuII.---Quod multiplici ratione Maria dicatur uirga, et Christus flos eius. 826
    CAP. XXuIII.---De matre et puero in Aegyptum profugis moraliter, et persecutione puerorum sanctorum Innocentium. 827
    CAP. XXIX.---De sacramentorum diuersitate. 830
    CAP. XXX.---De saucio et uulneribus eius; medico et medicamentis. 830
    CAP. XXXI.---De duabus portis summe uel bonis uel malis. 830
    CAP. XXXII.---De quadruplici timore. 830
    CAP. XXXIII.---De triplici uitio, triplici peccato, triplici remedio. 831
    CAP. XXXIu.---De publicani iustificatione. 836
    CAP. XXXu.---De consilio impiorum in quatuor. 837
    CAP. XXXuI.---De consilio piorum in quatuor. 837
    CAP. XXXuII.---De tribus salutationum in Euangelio generibus. 837
    CAP. XXXuIII.---De quatuor augentibus gratiam deuotionis. 837
    CAP. XXXIX.---De tribus quibus nos erudit Deus. 837
    CAP. XL.---De tribus nobis prohibitis, et tribus licitis. 838
    CAP. XLI.---Penitentie tria necessaria. 838
     CAP. XLII.---De tribus in quibus obnoxii Deo sumus. 838
    CAP. XLIII.---De triplici uia ad mortem. 838
    CAP. XLIu.---De triplici uia arcta. 838
    CAP. XLu.---De tribus in quibus Christum imitari debemus. 838
    CAP. XLuI.---Quod impii quatuor modis dicuntur filii. 839
    CAP. XLuII.---De tribulationis triplici bono. 839
    CAP. XLuIII.---De triplici electorum exercitio. 839
    CAP. XLIX.---De tribus in nobis principibus. 839
    CAP. L.---De tribus calicibus a Domino propinatis. 839
    CAP. LI.---De tribus uestimentis electorum. 839
    CAP. LII.---De tribus puellis peruertentibus sensum. 839
    CAP. LIII.---De quadruplici sacerdotum officio. 839
    CAP. LIu.---De tribus generibus hominum quibus mare huius seculi peruium est. 839
    CAP. Lu.---De quintuplici obedientia. 841
    CAP. LuI.---De triplici bono quod nobis indicat Propheta. 841
    CAP. LuII.---De triplici animarum statu. 841
    CAP. LuIII.---De triplici celestis uerbi auditore. 842
    CAP. LIX.---De triplici uita hominis. 843
    CAP. LX.---De tribus mansionibus hominum. 843
    CAP. LXI.---De triplici uirginitate. 843
    CAP. LXII.---De tribus que desponsata recipit. 844
    CAP. LXIII.---De tribus Christi gestatoribus. 844
    CAP. LXIu.---Predicatori tria necessaria. 845
    CAP. LXu.---De tribus quibus luxuria nocet. 845
    CAP. LXuI.---De tribus in quibus confessio. 845
    CAP. LXuII.---De tribus in quibus contritio. 845
    CAP. LXuIII.---De tribus silentiis ante gratiam. 845
    CAP. LXIX.---De tribus silentiis aliis 845
    CAP. LXX.---De quatuor uigiliis uite nostre. 846
    CAP. LXXI.---De triplici odore uite. 846
    CAP. LXXII.---De tribus gradibus superbie et humilitatis. 846
    CAP. LXXIII.---De tribus cinctoriis. 847
    CAP. LXXIu.---De tribus castris. 847
    CAP. LXXu.---De duplici compunctione. 847
    CAP. LXXuI.---De triplici hominis acceptione. 848
    CAP. LXXuII.---De triplici somni acceptione. 848
    CAP. LXXuIII.---De duplici respectu Dei. 848
    CAP. LXXIX.---De quatuor modis peccandi. 848
    CAP. LXXX.---De triplici aduentu Dei. 849
    CAP. LXXXI.---De anima cur Christi sit sponsa. 849
    CAP. LXXXII.---De quinquepartito gule uitio. 850
    CAP. LXXXIII.---De tribus sacerdotum uitiis. 850
    CAP. LXXXIu.---De tribus in quibus consistit salus. 851
    CAP. LXXXu.---De triplici damno ferendo. 851
    CAP. LXXXuI.---De triplici aduentu Domini. 852
    CAP. LXXXuII.---De uia carnis et spiritus. 852
    CAP. LXXXuIII.---Sapientiam quinque modis concupisci. 852
    CAP. LXXXIX.---De tribus cognationibus. 853
    CAP. XC.---De tribus inobedientie comitibus et tribus obedientie bonis. 853
    CAP. XCI.---De tribus in cruce animaduertendis. 853
    CAP. XCII.---De tribus imitatori Christi agendis. 853
    CAP. XCIII.---De tribus piscinis, diaboli, mundi et Dei, et earum porticibus. 853
    CAP. XCIu.---De triplici materia gaudii anime. 854
    CAP. XCu.---De tribus florum et animarum dotibus. 855
    CAP. XCuI.---De ingressu uerbi Dei. 855
    CAP. XCuII.---De tribus donis corpori humano et totidem spiritui in conditione collatis. 856
    CAP. XCuIII.---De tribus in redemptione hominis ipsum ad dilectionem Dei incitantibus. 856
    CAP. XCIX.---De quadruplici dilectione. 856
    CAP. C.---De septem gradibus confessionis. 856
    CAP. CI.---Quod hodie tripliciter dicatur. 858
    CAP. CII.---De triplici hominum statu, et triplici oblatione eidem facienda. 858
    CAP. CIII.---De tribus testimonium perhibentibus in celo, et totidem in terra, et totidem in inferno. 858
    CAP. CIu.---Quomodo S. Spiritus arguat mundum. 859
    CAP. Cu.---De nomine Christiano. 859
    CAP. CuI.---De septem gradibus humilitatis. 859
    CAP. CuII.---De armis uirtutis et nequitie. 859
    CAP. CuIII.---De tribus penitentie necessariis. 859
    CAP. CIX.---Que tria habeat humilitas. 859
    CAP. CX.---De inequalitate gradientium ad Deum. 859
    CAP. CXI.---De tribus que electos manent. 860
    CAP. CXII.---De triplici electorum desiderio. 860
    CAP. CXIII.---De triplici prelatorum timore. 860
    CAP. CXIu.---De tribus uitulis Domino immolandis. 860
    CAP. CXu.---De quadruplici pressura hominis. 860
     CAP. CXuI.---De fumo, igne, et caligine respectu Dei. 860
    CAP. CXuII.---Quomodo Deus ambulet, uolet, et nobiscum habitet. 860
    CAP. CXuIII.---De portis mundi, inferni, celi. 861
    CAP. CXIX.---De quadruplici retributione. 861
    CAP. CXX.---De tribus lucernis. 861
    CAP. CXXI.---De triplici semine. 861
    CAP. CXXII.---Quod sapientia Dei est ut perdix, gallina, et aquila erga pullos, id est auditores. 861
    CAP. CXXIII.---De triplici ueste bonorum. 861
    CAP. CXXIu.---De ueste Esau et pelliculis hedorum. 861
    CAP. CXXu.---De tribus ad puritatem necessariis. 861
    CAP. CXXuI.---De tribus bonis que confert puritas. 861
    CAP. CXXuII.---Reprobi fumus, puluis, cera. 861
    CAP. CXXuIII.---De portis triplicibus. 862
    CAP. CXXIX.---Religiosi in tribus obnoxii Deo. 862
    CAP. CXXX.---Tribus modis nos interrogat Deus. 862
    CAP. CXXXI.---De tribus bonis tribulationis. 862
    CAP. CXXXII.---De tribus aduersitati opponendis. 862
    CAP. CXXXIII.---De triplici exercitatione electorum. 862
    CAP. CXXXIu.---De tribus mirabilibus in Maria. 862
    CAP. CXXXu.---De bonis fecunditatis Marie. 862
    CAP. CXXXuI.---De tribus que prestolantur electi, et de tribus que optant reprobi. 862
    CAP. CXXXuII.---Quod quadruplices sint exspectantes Deum, et quid ab eo sperent. 863
    CAP. CXXXuIII.---De tribus nuptiis spiritualibus. 863
    CAP. CXXXIX.---De ternis fidelium armis. 863
    CAP. CXL.---De tribus prelato necessariis. 863
    CAP. CXLI.---De penitentie speciebus et partibus. 863
    CAP. CXLII.---De triplici mutatione. 863
    CAP. CXLIII.---De triplici impiorum refugio. 863
    CAP. CXLIu.---De quinque torrentibus. 863
    CAP. CXLu.---De quadruplici deserto. 864
    CAP. CXLuI.---De quadruplici curru. 864
    CAP. CXLuII.---De triplici ascensu Domini. 864
    CAP. CXLuIII.---De acquisitione regni celorum. 864
    CAP. CXLIX.---De iis que pretiosam faciunt mortem. 864
    CAP. CL.---De quadruplici uisitatione Dei. 864
    CAP. CLI.---De quatuor uirginibus ducendis. 864
    CAP. CLII.---De tribus candelabris. 865
    CAP. CLIII.---De tribus spem roborantibus. 865
    CAP. CLIu.---De tribus munitionibus anime. 865
    CAP. CLu.---De tribus quibus Deus uincit hostes. 865
    CAP. CLuI.---De triplici lecto anime. 865
    CAP. CLuII.---De tribus uitrinis. 865
    CAP. CLuIII.---De septem lampadibus mentis. 865
    CAP. CLIX.---De triplici edulio apposito. 865
    CAP. CLX.---De triplici horto animarum. 866
    CAP. CLXI.---De tribus mensis appositis. 866
    CAP. CLXII.---De tribus thesauris faciendis. 866
    CAP. CLXIII.---De quatuor differentiis panum. 866
    CAP. CLXIu.---De uoto tribus altaribus imponendo. 866
    CAP. CLXu.---De tribus puellis sensum nostrum euertentibus. 866

LIBER SEPTIMUS.---De diuersis.
    CAP. I.---De ecclesiarum spirituali ornatu. 867
    CAP. II.---De edificatione templi morali ex ligno, auro et lapide. 867
    CAP. III.---De templo Salomonis allegorice. 868
    CAP. Iu.---De eodem. 869
    CAP. u.---De eodem. 870
    CAP. uI.---De eodem. 870
    CAP. uII.---De eodem. 872
    CAP. uIII.---De eodem. 872
    CAP. IX.---De cereo et que in eo sunt mystice. 873
    CAP. X.---De horis canonicis in quibus fit Dominice passionis commemoratio. Et primo de hora prima. 873
    CAP. XI.---De hora tertia canonica. 873
    CAP. XII.---De hora nona canonica. 873
    CAP. XIII.---De uespertina et matutina. 873
    CAP. XIu.---De hora completorii. 874
    CAP. Xu.---De uigiliis nocturnis canonicis. 874
    CAP. XuI.---De oratione ante lectiones. 874
    CAP. XuII.---De benedictione ab lecturo ante lectionem petenda. 875
    CAP. XuIII.---De campanarum significatione. 875
    CAP. XIX.---De Dominicis Aduentus et earum officiis. 875
    CAP. XX.---De Dominice I Aduentus officio. 876
    CAP. XXI.---De Dominice II Aduentus officio. 876
    CAP. XXII.---De duabus missis in nocte Natalis Domini et de una in die. 877
    CAP. XXIII.---Quod Alleluia in Septuagesima non canatur, et quare. 877
    CAP. XXIu.---De Sept. ratione et paschali letitia. 878
    CAP. XXu.---De Sexagesime officio. 878
    CAP. XXuI.---De Quinquagesime officio. 879
     CAP. XXuII.---De Quadragesime officio. 880
    CAP. XXuIII.---De die cinerum in Capite ieiunii. 880
    CAP. XXIX.---De penitentia incipienda eadem die. 881
    CAP. XXX.---De secunde dominice officio uacante. 881
    CAP. XXXI.---De Dominica tertia quadragesime. 881
    CAP. XXXII.---De Dominica Letare, que est Iu. 882
    CAP. XXXIII.---De Dominica in Passione. 883
    CAP. XXXIu.---De Sabbato in ramis Palmarum. 883
    CAP. XXXu.---De Dominica in ramis Palmarum. 884
    CAP. XXXuI.---De feria tertia et quarta post ramos Palmarum. 885
    CAP. XXXuII.---De officio in Cena Domini, et de chrismate tunc instituto. 886
    CAP. XXXuIII.---De mysterio in lotione pedum. 888
    CAP. XXXIX.---De duplici mandato perficiendo. 888
    CAP. XL.---De officio trium noctium uidelicet in cena Domini, in Parasceue, et sabbato sequenti. 889
    CAP. XLI.---De ignis exstincti mystica recuperatione per dictum tempus. 889
    CAP. XLII.---De incrementis tristitie Ecclesie, imminente Domini passione. 890
    CAP. XLIII.---De Parasceue quare sit dolore potius quam gaudio celebranda; et de penitentia tunc agenda, et de Passione secundum Ioannem. 890
    CAP. XLIu.---De gustato uino felle misto. 891
    CAP. XLu.---De chlamide purpurea seu coccinea. 892
    CAP. XLuI.---De arundine Christo in manum data. 892
    CAP. XLuII.---De spinea corona et colaphis, et quare Domini non franguntur crura et de sanguine et aqua de latere eius profluentibus. 892
    CAP. XLuIII.---De precibus que tunc pro omnibus fiunt. 892
    CAP. XLIX.---De triplici aqua, que in Christo profluxit lacrymante, sudante et iam mortuo. 893
    CAP. L.---De triplici dedicatione templi. 893
    CAP. LI.---De quinque in quibus consistit templi dedicatio moraliter explicatis. 894
    CAP. LII.---De lotione pedum in cena. 894
    CAP. LIII.---De purificatione triplici, et sex hydriis. 895
    CAP. LIu.---De quadruplici purificatione per Christum instituta in die Purificationis. 896
    CAP. Lu.---De tribus tabernaculis, de quibus Petrus: Faciamus hic tria tabernacula. 896
    CAP. LuI.---De passionis Dominice uoluntarie suscepte et crucis sublimitate et fructu. 897
    CAP. LuII.---De sindone munda et corona spinea in passione Dominica 897
    CAP. LuIII.---De obedientia, patientia, et perseuerantia in passione Christi designatis. 897
    CAP. LIX.---De triplici uoluntate signanda in tristitia Christi. 898
    CAP. LX.---Quare Prophetie et Epistole in officio diuino dispari uoce terminentur. 898
    CAP. LXI.---De tribus que Dominum mori pro nobis uoluntaria quadam coactione compulerunt. 898
    CAP. LXII.---De quadruplici traditione Christi. 898
    CAP. LXIII.---De triplici effusione sanguinis Christi. 898
    CAP. LXIu.---De uaria Christi apparitione uariis facta et locis et modis, et de nostra apparitione. 899

APPENDIX AD HUGONIS OPERA MYSTICA.---SERMONES CENTUM.
    Prefatio, 899.---Sermo I. In dedicatione Ecclesie historice, 901.---
    II. In dedicatione Ecclesie tropologice, 903.---
    III. In dedicatione Ecclesie anagogice, 905.---
    Iu. In Natiuitate B. Marie, 907.---
    u. In Aduentu Domini, 911.---
    uI. In festo cuiuslibet sancti, 913.---
    uII. In festo Apostolorum, 914.---
    uIII. In festiuitate cuiuslibet sancti, 916.---
    IX. In festiuitate B. uirginis, sed magis in desponsatione cuiuslibet anime fidelis, 918.---
    X. De timore Dei, 920.---
    XI. De spirituali sanitate, 922.---
    XII. De spiritualibus montibus et arboribus Isrel, 924.---
    XIII. In anno nouo, 926.---
    XIu. In synodo, aut in festo confessorum sacerdotum, 927.---
    Xu. De uinea Dominica, 929.---
    XuI. In festo martyrum; de spirituali agricultura, 930.---
    XuII. In Epiphania Domini, 931.---
    XuIII. In Annuntiatione Dominica, 933.---
    XIX. In uno quouis confessore, 934.---
    XX. De qualibet fideli anima, 936.---
    XXI. De membris humanis, 937.---
    XXII. De populo et  terra Domini, 938.---
    XXIII. Ad sacerdotes in synodo, 941.---
    XXIu. In Natiuitate Domini, 946.---
    XXu. In festiuitate cuiuslibet sancti et precipue Augustini, 949.---
    XXuI. De antiquo Iudeorum populo, et hodiernis iustis, 951.---
    XXuII. In festiuitate paschali et corporis Christi, 956.---
    XXuIII. In festo omnium sanctorum, 960.---
    XXIX. De homine a legione possesso, 964.---
    XXX. In festiuitate unius confessoris, 966.---
    XXXI. De tabernaculis filiorum Isrel, 968.---
    XXXII. De apostolis, uel aliis predicatoribus, 971. ---
    XXXIII. In Annuntiatione Dominica, 975.---
    XXXIu. In Natiuitate, uel Assumptione B Marie, 979.---
    XXXu. De quolibet confessore episcopo, aut aliquo populi rectore, et de eius officio ac doctrina illi necessaria, 981.---
    XXXuI. In Epiphania Domini, 988.---
    XXXuII. De sacrificiis, et holocaustis et oblationibus, et eorum differentiis, 991.---
    XXXuIII. De Babylone, id est seculari conuersatione per septem crimina fugienda, 994.---
    XXXIX. De ciuitate sancta Ierusalem tropologice, 999.---
    XL. De custodibus Ierusalem ciuitatis sancte, 1003.---
    XLI. In Purificatione B. Marie, de purificatione mentis, 1006.---
    XLII. In eadem festiuitate, de purificatione Ecclesie, 1009.---
    XLIII. In Septuagesima aut alio penitentie tempore, de plantandis in nobis uirtutum seminariis et eiiciendis uitiorum radicibus, sumpta parabola de paradisi deliciis, 1012.---
    XLIu. In medio Quadragesime, de Ierusalem pro sancta Ecclesia per allegoriam sumpta, 1015.---
    XLu. De cella uinaria per allegoriam accepta pro Ecclesia, 1019.---
    XLuI. In Assumptione beate Marie, 1024.---
    XLuII. In Assumptione B. Marie semper uirginis, 1026.---
    XLuIII. In Natali Domini, 1029.---
    XLIX. In Circumcisione Domini, 1034.---
    L. De quibuslibet apostolis, 1039.---
    LI. In Septuagesima, 1043.---
    LII. Item in Septuagesima, 1046. ---
    LIII. De confessione facienda et uotis reddendis, 1049. ---
    LIu. In Quadragesima, 1057.---
    Lu. In festo B. Marie. 1060.---
    LuI. De anima obediente, 1063.---
    LuII. De quolibet prelato, uel doctore, 1069.---
    LuIII. Quod significent necessaria uite humane, 1073.---
    LIX. De Absalon significante Iudeos, et de Dauid significante Christum, hoc est de his que passus est Christus, 1077.---
    LX. De omnibus sanctis, 1082.---
    LXI. De operibus sex dierum, 1087.---
    LXII. De arca Ne, 1089.---
    LXIII. De Gedeone in Natiuitate Domini, 1092.---
    LXIu. De apostolis Petro, et Paulo, 1098.---
    LXu. In natiuitate B. Marie, 1102.---
    LXuI. De Deo laudando, in festo cuiuslibet sancti, 1105. ---
    LXuII. De quatuor regum aduersus quinque reges pugnantium allegoria, 1108.---
    LXuIII. De octo terris diuersarum rerum plenis moraliter, 1110.---
    LXIX. In Ascensione Domini de laudando Deo per omnem creaturam, 1114.---
    LXX. In die Pentecostes, 1119.---
    LXXI. De apostolis et aliis predicatoribus, 1123.---
    LXXII. In anno nouo, uel in festo S. Ioannis Baptiste, 1126.---
    LXXIII. In festo sancti Ioannis Baptiste, 1131.---
    LXXIu. In festo eiusdem, 1134.---
    LXXu. De Balaam et filiis Isrel in festo quorumlibet sanctorum, 1136.---
    LXXuI. Ex uerbis eiusdem Balaam in festo quorumlibet sanctorum, 1139.---
    LXXuII. In festo quorumlibet sanctorum de eiusdem Balaam uerbis, 1142. ---
    LXXuIII. In festo quorumlibet sanctorum de tertia benedictione Balaam, 1146.---
    LXXIX. In festo quorumlibet sanctorum. De eadem tertia benedictione, 1149.---
    LXXX. De eadem historia et benedictione Balaam, 1153.---
    LXXXI. In festo S. Gregorii de candelabro, de quo Exod. XXu, 1156.---
    LXXXII. In festo omnium sanctorum, 1160.---
    LXXXIII. In festo omnium sanctorum, 1163.---
    LXXXIu. In festo S. Augustini. De perfectione et gaudiis Ecclesie militantis et triumphantis, 1166.---
    LXXXu. In festo S. Michelis primus, 1169.---
    LXXXuI. In festo eiusdem secundus, 1172.---
    LXXXuII. In festo eiusdem tertius, 1175.---
    LXXXuIII. De mandato dilectionis, 1177.---
    LXXXIX. In prima Dominica Quadragesime, 1179.---
    XC. In purificatione D. Marie, 1181.---
    XCI. De spirituali Christi conuiuio primus, 1183.---
    XCII. De eodem secundus, 1186.---
    XCIII. De eodem tertius, 1188.---
    XCIu. In die sancto Pasche, 1191.---
    XCu. De mensa propositionis ex libro Exodi, ad laudem sacre Scripture, 1193.---
    XCuI. De quolibet sancto, 1196.---
    XCuII. In festo S. Ioannis Baptiste, 1199.---
    XCuIII. In Ascensione Domini, 1200.---
    XCIX. In festo S. Augustini, 1203.---
    C. In festo sancte crucis, 1205.---
    SERMO DE ASSUMPTIONE B. uIRGINIS, 1207.
    INDEX RERUM ANALYTICUS. 1223




FINIS TOMI CENTESIMI SEPTUAGESIMI SEPTIMI.

